---
layout: page
title: Det gamle testamente 2
---

------------------------------------------------------------------------

[GTa: 1 Mos – 5 Mos](http://bochen.dk/gta/)  
[GTb: Jos – Est](http://bochen.dk/gtb/)  
[GTc: Job – Højs](http://bochen.dk/gtc/)  
[GTd: Es – Mal](http://bochen.dk/gtd/)  
[NT](http://bochen.dk/nt/)

------------------------------------------------------------------------

Jos: [1](#jos-1) [2](#jos-2) [3](#jos-3) [4](#jos-4) [5](#jos-5) [6](#jos-6) [7](#jos-7) [8](#jos-8) [9](#jos-9) [10](#jos-10) [11](#jos-11) [12](#jos-12) [13](#jos-13) [14](#jos-14) [15](#jos-15) [16](#jos-16) [17](#jos-17) [18](#jos-18) [19](#jos-19) [20](#jos-20) [21](#jos-21) [22](#jos-22) [23](#jos-23) [24](#jos-24)  
Dom: [1](#dom-1) [2](#dom-2) [3](#dom-3) [4](#dom-4) [5](#dom-5) [6](#dom-6) [7](#dom-7) [8](#dom-8) [9](#dom-9) [10](#dom-10) [11](#dom-11) [12](#dom-12) [13](#dom-13) [14](#dom-14) [15](#dom-15) [16](#dom-16) [17](#dom-17) [18](#dom-18) [19](#dom-19) [20](#dom-20) [21](#dom-21)  
Ruth: [1](#ruth-1) [2](#ruth-2) [3](#ruth-3) [4](#ruth-4)  
1 Sam: [1](#sam-1) [2](#sam-2) [3](#sam-3) [4](#sam-4) [5](#sam-5) [6](#sam-6) [7](#sam-7) [8](#sam-8) [9](#sam-9) [10](#sam-10) [11](#sam-11) [12](#sam-12) [13](#sam-13) [14](#sam-14) [15](#sam-15) [16](#sam-16) [17](#sam-17) [18](#sam-18) [19](#sam-19) [20](#sam-20) [21](#sam-21) [22](#sam-22) [23](#sam-23) [24](#sam-24) [25](#sam-25) [26](#sam-26) [27](#sam-27) [28](#sam-28) [29](#sam-29) [30](#sam-30) [31](#sam-31)  
2 Sam: [1](#sam-1-1) [2](#sam-2-1) [3](#sam-3-1) [4](#sam-4-1) [5](#sam-5-1) [6](#sam-6-1) [7](#sam-7-1) [8](#sam-8-1) [9](#sam-9-1) [10](#sam-10-1) [11](#sam-11-1) [12](#sam-12-1) [13](#sam-13-1) [14](#sam-14-1) [15](#sam-15-1) [16](#sam-16-1) [17](#sam-17-1) [18](#sam-18-1) [19](#sam-19-1) [20](#sam-20-1) [21](#sam-21-1) [22](#sam-22-1) [23](#sam-23-1) [24](#sam-24-1)  
1 Kong: [1](#kong-1) [2](#kong-2) [3](#kong-3) [4](#kong-4) [5](#kong-5) [6](#kong-6) [7](#kong-7) [8](#kong-8) [9](#kong-9) [10](#kong-10) [11](#kong-11) [12](#kong-12) [13](#kong-13) [14](#kong-14) [15](#kong-15) [16](#kong-16) [17](#kong-17) [18](#kong-18) [19](#kong-19) [20](#kong-20) [21](#kong-21) [22](#kong-22)  
2 Kong: [1](#kong-1-1) [2](#kong-2-1) [3](#kong-3-1) [4](#kong-4-1) [5](#kong-5-1) [6](#kong-6-1) [7](#kong-7-1) [8](#kong-8-1) [9](#kong-9-1) [10](#kong-10-1) [11](#kong-11-1) [12](#kong-12-1) [13](#kong-13-1) [14](#kong-14-1) [15](#kong-15-1) [16](#kong-16-1) [17](#kong-17-1) [18](#kong-18-1) [19](#kong-19-1) [20](#kong-20-1) [21](#kong-21-1) [22](#kong-22-1) [23](#kong-23) [24](#kong-24) [25](#kong-25)  
1 Krøn: [1](#krn-1) [2](#krn-2) [3](#krn-3) [4](#krn-4) [5](#krn-5) [6](#krn-6) [7](#krn-7) [8](#krn-8) [9](#krn-9) [10](#krn-10) [11](#krn-11) [12](#krn-12) [13](#krn-13) [14](#krn-14) [15](#krn-15) [16](#krn-16) [17](#krn-17) [18](#krn-18) [19](#krn-19) [20](#krn-20) [21](#krn-21) [22](#krn-22) [23](#krn-23) [24](#krn-24) [25](#krn-25) [26](#krn-26) [27](#krn-27) [28](#krn-28) [29](#krn-29)  
2 Krøn: [1](#krn-1-1) [2](#krn-2-1) [3](#krn-3-1) [4](#krn-4-1) [5](#krn-5-1) [6](#krn-6-1) [7](#krn-7-1) [8](#krn-8-1) [9](#krn-9-1) [10](#krn-10-1) [11](#krn-11-1) [12](#krn-12-1) [13](#krn-13-1) [14](#krn-14-1) [15](#krn-15-1) [16](#krn-16-1) [17](#krn-17-1) [18](#krn-18-1) [19](#krn-19-1) [20](#krn-20-1) [21](#krn-21-1) [22](#krn-22-1) [23](#krn-23-1) [24](#krn-24-1) [25](#krn-25-1) [26](#krn-26-1) [27](#krn-27-1) [28](#krn-28-1) [29](#krn-29-1) [30](#krn-30) [31](#krn-31) [32](#krn-32) [33](#krn-33) [34](#krn-34) [35](#krn-35) [36](#krn-36)  
Ezra: [1](#ezra-1) [2](#ezra-2) [3](#ezra-3) [4](#ezra-4) [5](#ezra-5) [6](#ezra-6) [7](#ezra-7) [8](#ezra-8) [9](#ezra-9) [10](#ezra-10)  
Neh: [1](#neh-1) [2](#neh-2) [3](#neh-3) [4](#neh-4) [5](#neh-5) [6](#neh-6) [7](#neh-7) [8](#neh-8) [9](#neh-9) [10](#neh-10) [11](#neh-11) [12](#neh-12) [13](#neh-13)  
Est: [1](#est-1) [2](#est-2) [3](#est-3) [4](#est-4) [5](#est-5) [6](#est-6) [7](#est-7) [8](#est-8) [9](#est-9) [10](#est-10)

------------------------------------------------------------------------

## Josvabogen

### Jos 1

### Jos 2

### Jos 3

### Jos 4

### Jos 5

### Jos 6

### Jos 7

### Jos 8

### Jos 9

### Jos 10

### Jos 11

### Jos 12

### Jos 13

### Jos 14

### Jos 15

### Jos 16

### Jos 17

### Jos 18

### Jos 19

### Jos 20

### Jos 21

### Jos 22

### Jos 23

### Jos 24

------------------------------------------------------------------------

## Dommerbogen

### Dom 1

### Dom 2

### Dom 3

### Dom 4

### Dom 5

### Dom 6

### Dom 7

### Dom 8

### Dom 9

### Dom 10

### Dom 11

### Dom 12

### Dom 13

### Dom 14

### Dom 15

### Dom 16

### Dom 17

### Dom 18

### Dom 19

### Dom 20

### Dom 21

------------------------------------------------------------------------

## Ruths Bog

### Ruth 1

### Ruth 2

### Ruth 3

### Ruth 4

------------------------------------------------------------------------

## Første Samuelsbog

### 1 Sam 1

### 1 Sam 2

### 1 Sam 3

### 1 Sam 4

### 1 Sam 5

### 1 Sam 6

### 1 Sam 7

### 1 Sam 8

### 1 Sam 9

### 1 Sam 10

### 1 Sam 11

### 1 Sam 12

### 1 Sam 13

### 1 Sam 14

### 1 Sam 15

### 1 Sam 16

### 1 Sam 17

### 1 Sam 18

### 1 Sam 19

### 1 Sam 20

### 1 Sam 21

### 1 Sam 22

### 1 Sam 23

### 1 Sam 24

### 1 Sam 25

### 1 Sam 26

### 1 Sam 27

### 1 Sam 28

### 1 Sam 29

### 1 Sam 30

### 1 Sam 31

------------------------------------------------------------------------

## Anden Samuelsbog

### 2 Sam 1

### 2 Sam 2

### 2 Sam 3

### 2 Sam 4

### 2 Sam 5

### 2 Sam 6

### 2 Sam 7

### 2 Sam 8

### 2 Sam 9

### 2 Sam 10

### 2 Sam 11

### 2 Sam 12

### 2 Sam 13

### 2 Sam 14

### 2 Sam 15

### 2 Sam 16

### 2 Sam 17

### 2 Sam 18

### 2 Sam 19

### 2 Sam 20

### 2 Sam 21

### 2 Sam 22

### 2 Sam 23

### 2 Sam 24

------------------------------------------------------------------------

## Første Kongebog

### 1 Kong 1

### 1 Kong 2

### 1 Kong 3

### 1 Kong 4

### 1 Kong 5

### 1 Kong 6

### 1 Kong 7

### 1 Kong 8

### 1 Kong 9

### 1 Kong 10

### 1 Kong 11

### 1 Kong 12

### 1 Kong 13

### 1 Kong 14

### 1 Kong 15

### 1 Kong 16

### 1 Kong 17

### 1 Kong 18

### 1 Kong 19

### 1 Kong 20

### 1 Kong 21

### 1 Kong 22

------------------------------------------------------------------------

## Anden Kongebog

### 2 Kong 1

### 2 Kong 2

### 2 Kong 3

### 2 Kong 4

### 2 Kong 5

### 2 Kong 6

### 2 Kong 7

### 2 Kong 8

### 2 Kong 9

### 2 Kong 10

### 2 Kong 11

### 2 Kong 12

### 2 Kong 13

### 2 Kong 14

### 2 Kong 15

### 2 Kong 16

### 2 Kong 17

### 2 Kong 18

### 2 Kong 19

### 2 Kong 20

### 2 Kong 21

### 2 Kong 22

### 2 Kong 23

### 2 Kong 24

### 2 Kong 25

------------------------------------------------------------------------

## Første Krønikebog

### 1 Krøn 1

### 1 Krøn 2

### 1 Krøn 3

### 1 Krøn 4

### 1 Krøn 5

### 1 Krøn 6

### 1 Krøn 7

### 1 Krøn 8

### 1 Krøn 9

### 1 Krøn 10

### 1 Krøn 11

### 1 Krøn 12

### 1 Krøn 13

### 1 Krøn 14

### 1 Krøn 15

### 1 Krøn 16

### 1 Krøn 17

### 1 Krøn 18

### 1 Krøn 19

### 1 Krøn 20

### 1 Krøn 21

### 1 Krøn 22

### 1 Krøn 23

### 1 Krøn 24

### 1 Krøn 25

### 1 Krøn 26

### 1 Krøn 27

### 1 Krøn 28

### 1 Krøn 29

------------------------------------------------------------------------

## Anden Krønikebog

### 2 Krøn 1

### 2 Krøn 2

### 2 Krøn 3

### 2 Krøn 4

### 2 Krøn 5

### 2 Krøn 6

### 2 Krøn 7

### 2 Krøn 8

### 2 Krøn 9

### 2 Krøn 10

### 2 Krøn 11

### 2 Krøn 12

### 2 Krøn 13

### 2 Krøn 14

### 2 Krøn 15

### 2 Krøn 16

### 2 Krøn 17

### 2 Krøn 18

### 2 Krøn 19

### 2 Krøn 20

#### Joshafats sejr over moabitterne og ammonitterne

v1  Siden hen gik moabitterne og ammonitterne fulgt af nogle af me'unitterne i krig mod Joshafat. v2  Der kom nogle og fortalte Joshafat: »En stor hær er på vej mod dig fra egnen på den anden side af havet, fra Edom. De er allerede i Haseson-Tamar.« – Det er det samme som En-Gedi. – v3  Da blev Joshafat bange; han vendte sig til Herren for at søge ham, og han udråbte en faste over hele Juda. v4  Judæerne samledes for at søge hjælp hos Herren; fra alle Judas byer kom de for at søge Herren. v5  Joshafat trådte frem i Judas og Jerusalems forsamling i Herrens tempel foran den ny forgård v6  og sagde: »Herre, vore fædres Gud, du er Gud i himlen, du hersker over alle folkenes kongeriger, i din hånd er kraft og styrke; ingen kan holde stand mod dig. v7  Du, vor Gud, har drevet dette lands indbyggere bort foran dit folk Israel, og du har givet det til din ven Abrahams efterkommere til evig tid. v8  Dér slog de sig ned og byggede dig en helligdom for dit navn; de sagde: v9  Hvis vi bliver ramt af ulykke, sværd, straffedom, pest eller sult, vil vi stille os foran dette hus og for dit ansigt, for dit navn er i dette hus. Vi vil råbe til dig i vores nød, og du vil høre os og frelse os. v10  Se nu ammonitterne og moabitterne og dem fra Se'irs bjerge; du tillod ikke israelitterne at komme ind i deres land, dengang de kom fra Egypten, og de holdt sig fra dem og udryddede dem ikke. v11  Se, hvordan de gengælder os! De kommer for at fordrive os fra din ejendom, som du har givet os i eje. v12  Vor Gud, fæld dom over dem, for vi står afmægtige over for denne store hær, som kommer imod os. Vi ved ikke, hvad vi skal gøre, men vores øjne er rettet mod dig.« v13  Alle judæerne stod for Herrens ansigt, også deres kvinder og børn, store og små.

v14  Midt i forsamlingen kom Herrens ånd over levitten Jahaziel, søn af Zekarja, søn af Benaja, søn af Je'iel, søn af Mattanja, en af Asaf-sønnerne, v15  og han sagde: »Lyt, alle judæere, Jerusalems indbyggere og kong Joshafat! Dette siger Herren til jer: Vær ikke bange, og lad jer ikke skræmme af denne store hær, for det er ikke jeres kamp, men Guds. v16  Drag ned mod dem i morgen! De kommer ad vejen op til ha-Sis, og I vil møde dem ved enden af dalen øst for Jeruels ørken. v17  Men alligevel er det ikke jer, der skal kæmpe; I skal blot stille jer op og blive stående, så vil I se Herren frelse jer, Juda og Jerusalem. Vær ikke bange, og lad jer ikke skræmme! Ryk ud imod dem i morgen, Herren vil være med jer.« v18  Da bøjede Joshafat sig mod jorden, og alle judæerne og Jerusalems indbyggere faldt ned for Herren og tilbad ham. v19  De levitter, der hørte til kehatitterne og koraitterne, rejste sig og lovpriste Herren, Israels Gud, med vældig røst.

v20  Næste morgen drog de ud til Tekoas ørken. Da de drog ud, stod Joshafat frem og sagde: »Hør mig, judæere og Jerusalems indbyggere! Hold fast ved Herren jeres Gud, så vil han holde fast ved jer; hold fast ved hans profeter, så vil I have lykken med jer.« v21  Derpå rådførte han sig med folket, og så opstillede han sangere, der skulle lovprise Herren i hans hellige majestæt, mens de gik ud i spidsen for krigerne syngende: »Tak Herren, hans trofasthed varer til evig tid!«

v22  I det øjeblik de satte i med jubelråb og lovsang, lod Herren et baghold angribe ammonitterne, moabitterne og dem fra Se'irs bjerge, som rykkede frem mod judæerne, og de blev slået. v23  Så vendte ammonitterne og moabitterne sig mod dem, der boede i Se'irs bjerge, lagde band på dem og udryddede dem. Så snart de havde gjort det af med dem, der boede i Se'ir, gav de sig til at udrydde hinanden. v24  Da judæerne kom til det sted, hvorfra man kunne holde udkig over ørkenen, og vendte blikket mod hæren, så de ligene ligge på jorden; der var ingen overlevende. v25  Da gik Joshafat og hans folk hen for at røve og plyndre, og de fandt en mængde kvæg, gods, klæder og kostbare ting. De tilranede sig så meget, at de ikke kunne bære det; i tre dage røvede og plyndrede de, så meget var der.

v26  Den fjerde dag samledes de i Beraka-dalen. Dér priste de Herren; derfor kaldte de stedet Beraka-dalen, og det hedder det den dag i dag. v27  Med Joshafat i spidsen vendte alle judæerne og Jerusalems indbyggere tilbage til Jerusalem under festglæde, for Herren havde bragt dem glæde over deres fjender. v28  Med harper og citere og trompeter kom de til Jerusalem, til Herrens tempel. v29  Og Guds rædsel kom over alle riger og lande, da de hørte, at Herren havde ført krig mod Israels fjender. v30  Så havde Joshafats rige ro, og hans Gud skaffede ham fred til alle sider.

#### Enkeltheder fra Joshafats regering

v31  Joshafat var konge over Juda; han var femogtredive år, da han blev konge, og han regerede femogtyve år i Jerusalem. Hans mor hed Azuba og var datter af Shilki. v32  Han fulgte i sin far Asas spor og veg ikke fra dem, men gjorde, hvad der var ret i Herrens øjne. v33  Men offerhøjene forsvandt ikke. Folket holdt stadig ikke af hjertet fast ved deres fædres Gud.

v34  Hvad der ellers er at fortælle om Joshafat, står fra først til sidst i Hananis søn Jehus Krønike, som er optaget i Israels Kongers Bog.

v35  Siden hen sluttede Judas konge Joshafat forbund med Israels konge Akazja; det var ham, der handlede ugudeligt. v36  Han blev enig med ham om at bygge skibe, der skulle sejle på Tarshish, og de byggede skibe i Esjongeber. v37  Men Eliezer, søn af Dodavahu fra Maresha, profeterede mod Joshafat: »Fordi du har sluttet forbund med Akazja, vil Herren splitte dit værk.« Og skibene forliste og kom aldrig til Tarshish.

### 2 Krøn 21

#### Joshafats død

v1  Joshafat lagde sig til hvile hos sine fædre og blev begravet hos sine fædre i Davidsbyen. Hans søn Joram blev konge efter ham.

v2  Han havde nogle brødre; det var Joshafats sønner Azarja, Jehiel, Zekarja, Azarjahu, Mikael og Shefatja. Alle disse var Israels konge Joshafats sønner. v3  Deres far havde givet dem store gaver i form af sølv, guld og kostbare ting, og desuden fæstningsbyer i Juda. Men kongedømmet havde han givet Joram, for han var den førstefødte. v4  Men da Joram havde overtaget sin fars kongedømme og havde fået styrket sin magt, dræbte han alle sine brødre tillige med nogle af Israels stormænd.

#### Joram

v5  Joram var toogtredive år, da han blev konge, og han regerede otte år i Jerusalem. v6  Han fulgte i Israels kongers spor, sådan som Akabs hus havde gjort, for han var gift med en datter af Akab, og han gjorde, hvad der var ondt i Herrens øjne. v7  Men på grund af den pagt, Herren havde sluttet med David, ville han ikke ødelægge Davids hus; han havde jo lovet ham, at han og hans efterkommere altid skulle have en lampe.

v8  I Jorams dage rev Edom sig løs af Judas magt, og de valgte sig en konge. v9  Da Joram derefter drog derover med sine hærførere og alle sine vogne, og da han om natten gik til angreb på Edom, der havde omringet ham, slog Edom både ham og hans vognkommandanter. v10  Sådan rev Edom sig løs af Judas magt, og sådan er det den dag i dag. På samme tid rev også Libna sig løs af Jorams magt, for han svigtede Herren, sine fædres Gud. v11  Han byggede også offerhøje i Judas bjerge og fik Jerusalems indbyggere til at hore og bragte judæerne på afveje.

v12  Da kom der et brev til ham fra profeten Elias; der stod: »Dette siger Herren, din fader Davids Gud: Du fulgte ikke i din far Joshafats og Judas konge Asas spor, v13  men fulgte i Israels kongers spor og fik judæerne og Jerusalems indbyggere til at hore ligesom Akabs hus, og du dræbte endda dine brødre, din fars hus, som var bedre end du; v14  derfor vil Herren ramme dit folk, dine sønner, dine hustruer og alt, hvad du ejer, med en stor plage. v15  Selv vil du blive ramt af svære lidelser; du vil komme til at lide af en sygdom i dine indvolde, og i løbet af nogen tid vil sygdommen føre til, at dine indvolde falder ud.«

v16  Så vakte Herren ånden i filistrene og de arabere, der boede som nabo til nubierne, så de rejste sig mod Joram. v17  De drog op mod Juda og trængte ind i landet og tog alle de rigdomme med sig, der fandtes i kongens palads, og de tog også hans sønner og hans hustruer til fange; han havde ingen af sine sønner tilbage undtagen Joakaz, den yngste af hans sønner. v18  Efter alt dette ramte Herren ham med en uhelbredelig sygdom i hans indvolde. v19  Nogen tid efter, da der var gået to år, førte sygdommen til, at hans indvolde faldt ud, og han døde under svære lidelser. Hans folk tændte ikke bål til ære for ham, sådan som de havde gjort for hans fædre.

v20  Han var toogtredive år, da han blev konge, og han regerede otte år i Jerusalem. Han gik bort, uden at nogen savnede ham. Man begravede ham i Davidsbyen, men ikke i kongegravene.

### 2 Krøn 22

#### Akazja

v1  Jerusalems indbyggere gjorde hans yngste søn Akazja til konge efter ham, for alle de ældre sønner var blevet dræbt af en strejfskare, der var trængt ind i lejren sammen med araberne. Sådan blev Akazja, Jorams søn, Judas konge. v2  Akazja var toogfyrre år, da han blev konge, og han regerede ét år i Jerusalem. Hans mor hed Atalja og var datter af Omri. v3  Også han fulgte i Akabs hus' spor, for hans mor var hans rådgiver, og hun ledte ham til at handle ugudeligt. v4  Han gjorde, hvad der var ondt i Herrens øjne ligesom Akabs hus; for de blev hans rådgivere efter hans fars død, til fordærv for ham selv. v5  Det var også efter deres råd, at han fulgte Israels konge Joram, Akabs søn, i krig mod aramæerkongen Hazael ved Ramot i Gilead, men aramæerne sårede Joram. v6  Så vendte han tilbage til Jizre'el for dér at komme sig af de sår, de havde tilføjet ham ved Rama, da han kæmpede mod aramæerkongen Hazael. Og Judas konge Akazja, Jorams søn, drog ned for at se til Akabs søn Joram i Jizre'el, fordi han var syg. v7  Men Gud ville, at Akazjas besøg hos Joram skulle blive hans undergang; for da han var kommet derhen, gik han sammen med Joram ud til Jehu, Nimshis søn, som Herren havde salvet, for at han skulle udrydde Akabs hus. v8  Og da Jehu havde fuldbyrdet dommen over Akabs hus, opsøgte han Judas stormænd og Akazjas brorsønner, der var i Akazjas tjeneste, og dræbte dem. v9  Så ledte han efter Akazja, og han blev fanget i Samaria, hvor han havde skjult sig; de førte ham til Jehu, som dræbte ham. Han blev begravet, for de sagde: »Han var dog søn af Joshafat, som søgte Herren af hele sit hjerte.« Men ingen i Akazjas hus formåede at tage kongemagten.

#### Atalja

v10  Da Akazjas mor Atalja så, at hendes søn var død, gav hun sig til at udrydde hele kongeslægten i Juda. v11  Men kongens datter Joshabat fik Akazjas søn Joash smuglet bort fra de kongesønner, som skulle dræbes, og hun anbragte ham og hans amme i sengekammeret. Joshabat, kong Jorams datter og præsten Jojadas kone, som altså var søster til Akazja, skjulte ham for Atalja, så hun ikke kunne dræbe ham. v12  I seks år var han skjult hos dem i Guds hus, mens Atalja regerede i landet.

### 2 Krøn 23

v1  I det syvende år fik Jojada mod til at indgå en pagt med hundredførerne Azarja, Jerohams søn, Ismael, Johanans søn, Azarja, Obeds søn, Ma'aseja, Adajas søn, og Elishafat, Zikris søn. v2  De tog rundt i Juda og samlede levitterne fra alle Judas byer og overhovederne for Israels fædrenehuse. Da de kom til Jerusalem, v3  sluttede hele forsamlingen pagt med kongen i Guds hus. Jojada sagde til dem: »Her er kongesønnen! Han skal være konge efter det løfte, Herren gav om Davids efterkommere. v4  Sådan skal I gøre: Den tredjedel af jer, de præster og levitter, der kommer på sabbatten, skal være portvagter; v5  den anden tredjedel skal være i kongens palads og den sidste tredjedel ved Jesod-porten, mens hele folkemængden skal være i forgårdene til Herrens tempel. v6  Ingen må komme ind i Herrens tempel, undtagen præsterne og de levitter, der gør tjeneste. De må komme derind, for de er hellige; hele folkemængden skal holde Herrens bud! v7  Levitterne skal stille sig i ring om kongen, hver med våben i hånd; den, der går ind i templet, skal lide døden. I skal være om kongen, hvor han står og går.«

v8  Levitterne og alle judæerne gjorde, ganske som præsten Jojada befalede. De tog hver deres mænd, både dem, der afløste, og dem, der blev afløst på sabbatten, for præsten Jojada gav ikke skifterne fri for tjeneste. v9  Præsten Jojada gav hundredførerne spyddene, skjoldene og rundskjoldene, som havde tilhørt kong David, og som var i Guds hus. v10  Da han havde opstillet alle folkene med spyd i hånd, fra templets sydside til dets nordside, foran alteret og templet, rundt om kongen, v11  førte de kongesønnen ud, satte diademet på ham og gav ham loven. Så udråbte de ham til konge, og Jojada og hans sønner salvede ham, og de råbte: »Kongen leve!« v12  Da Atalja hørte råbet fra folkemængden, der kom løbende og hyldede kongen, gik hun ind til folkemængden i Herrens tempel, v13  og der så hun kongen stå ved sin søjle ved indgangen, mens sang og trompetfanfarer bølgede om ham, og alle storbønderne jublede og blæste i trompeter, og sangerne med deres instrumenter førte an i lovsangen. Så flængede Atalja sine klæder og råbte: »Forræderi, forræderi!« v14  Men præsten Jojada gav befaling til hærens beskikkede hundredførere og sagde til dem: »Før hende ud mellem rækkerne! Den, der vil følge hende, skal dræbes med sværdet.« For præsten havde sagt: »I må ikke dræbe hende i Herrens tempel.« v15  Så greb de hende, og da hun ad Hesteporten var kommet til kongens palads, dræbte de hende der.

v16  Jojada sluttede nu pagt mellem sig selv og hele folket og kongen om, at de skulle være Herrens folk. v17  Derpå gik hele folket til Ba'als tempel og rev det og dets altre ned og knuste dets billeder, og de dræbte Ba'als præst Mattan foran altrene. v18  Jojada lagde tilsynet med Herrens tempel i hænderne på præsterne og levitterne, som David havde inddelt i skifter til at gøre tjeneste i Herrens tempel, for at de skulle bringe brændofrene til Herren som foreskrevet i Moses' lov, under festglæde og sang efter Davids anvisning. v19  Han opstillede portvagterne ved portene til Herrens tempel, så ingen, der på nogen måde var uren, skulle gå derind. v20  Så tog han hundredførerne, de fornemme, folkets ledere og alle storbønderne, og de førte kongen ned fra Herrens tempel og kom gennem Øvreporten til kongens palads, hvor de lod kongen sætte sig på kongetronen; v21  alle storbønderne glædede sig, og byen forholdt sig i ro. Men Atalja dræbte man med sværd.

### 2 Krøn 24

#### Joash

v1  Joash var syv år, da han blev konge, og han regerede fyrre år i Jerusalem. Hans mor hed Sibja og var fra Be'ersheba. v2  Så længe præsten Jojada levede, gjorde Joash, hvad der var ret i Herrens øjne. v3  Jojada tog to hustruer til ham, og han fik sønner og døtre.

v4  Senere hen besluttede Joash at sætte Herrens tempel i stand. v5  Han samlede præsterne og levitterne og sagde til dem: »Drag ud i Judas byer, og saml penge ind i hele Israel til at udbedre jeres Guds hus år efter år. Og I må skynde jer at gøre det.« Men levitterne skyndte sig ikke. v6  Så kaldte kongen ypperstepræsten Jojada til sig og sagde til ham: »Hvorfor har du ikke sørget for, at levitterne opkræver den afgift i Juda og Jerusalem, som Herrens tjener Moses og forsamlingen har pålagt israelitterne til Åbenbaringsteltet? v7  For den ugudelige Atalja og hendes sønner brød ind i Guds hus, og de har endda brugt alle helliggaverne i Herrens tempel til Ba'alerne.« v8  Så befalede kongen, at de skulle lave en kiste og sætte den uden for porten til Herrens tempel. v9  Det blev kundgjort i Juda og Jerusalem, at man skulle bringe den afgift til Herren, som Guds tjener Moses havde pålagt Israel i ørkenen. v10  Og alle stormændene og hele folket bragte med glæde afgiften og lagde den i kisten, til den var fuld. v11  Levitterne bragte kisten til kongens tilsynsmænd, når de så, at der var mange penge; så kom kongens skriver og ypperstepræstens tilsynsmand og tømte kisten. Derpå tog de den og satte den på plads igen. Sådan gjorde de dag efter dag, og de samlede mange penge sammen. v12  Kongen og Jojada gav pengene til dem, der forestod arbejdet i Herrens tempel, og de lejede stenhuggere og tømrere til at sætte Herrens tempel i stand og endvidere jernsmede og kobbersmede til at udbedre det. v13  De, der forestod arbejdet, satte det i gang, og under deres hænder skred udbedringen frem; de genopbyggede Guds hus efter de fastsatte mål og satte det i stand. v14  Da de var færdige, bragte de resten af pengene til kongen og Jojada, som brugte dem til redskaber til Herrens tempel, redskaber til tjenesten og ofringerne, og skåle og kar af guld og sølv. Og de bragte til stadighed brændofre i Herrens tempel, så længe Jojada levede.

v15  Jojada blev gammel og mæt af dage og døde; han var hundrede og tredive år, da han døde. v16  Man begravede ham i Davidsbyen sammen med kongerne, for han havde gjort meget godt i Israel, for Gud og hans hus.

v17  Efter Jojadas død kom Judas stormænd til kongen og kastede sig ned for ham. Kongen hørte på dem, v18  og de forlod Herrens, deres fædres Guds, hus og gav sig til at dyrke Ashera-pælene og gudebillederne. Da blev Juda og Jerusalem ramt af vrede, fordi de havde gjort sig skyldige i dette. v19  Herren sendte profeter til dem for at få dem til at vende om til Herren; profeterne formanede dem, men de ville ikke høre.

v20  Så iklædte Guds ånd sig Zakarias, præsten Jojadas søn, og han trådte frem foran folket og sagde til dem: »Dette siger Gud: Hvorfor overtræder I Herrens befalinger, så I ikke har lykken med jer? Fordi I har svigtet Herren, har han også svigtet jer.« v21  Men de dannede en sammensværgelse mod ham, og på kongens befaling stenede de ham i forgården til Herrens tempel. v22  Kong Joash huskede ikke på den troskab, faderen Jojada havde vist ham, men dræbte hans søn; idet Zakarias døde, råbte han: »Måtte Herren se det og kræve dig til regnskab!«

v23  Ved årsskiftet drog Arams hær op mod kong Joash; de rykkede ind i Juda og Jerusalem og udryddede alle stormændene i folket, og alt byttet, som de tog fra dem, sendte de til kongen i Damaskus. v24  For selv om Arams hær kun kom med få mænd, gav Herren en meget stor hær i deres hånd, fordi judæerne havde svigtet Herren, deres fædres Gud. Sådan bragte de straf over Joash. v25  Da aramæerne drog bort fra ham og efterlod ham i svære lidelser, dannede hans folk en sammensværgelse mod ham for drabet på præsten Jojadas søn, og de slog ham ihjel i hans seng. Man begravede ham i Davidsbyen, men ikke i kongegravene.

v26  De, som dannede sammensværgelse mod ham, var: Zabad, den ammonitiske kvinde Shim'ats søn, og Jozabad, den moabitiske kvinde Shimrits søn.

v27  I Udlægningen til Kongernes Bog står der om hans sønner, om de mange profetudsagn mod ham og om den grundige istandsættelse af Guds hus. Hans søn Amasja blev konge efter ham.

### 2 Krøn 25

#### Amasja

v1  Amasja var femogtyve år, da han blev konge, og han regerede niogtyve år i Jerusalem. Hans mor hed Joaddan og var fra Jerusalem. v2  Han gjorde, hvad der var ret i Herrens øjne, men ikke helhjertet. v3  Da han havde sikret sin kongemagt, slog han dem af sine folk ihjel, der havde dræbt hans far kongen. v4  Men deres børn dræbte han ikke, for der står i loven, i Moses' bog, at Herren befaler: »Fædre skal ikke dø for deres sønners synd, og sønner skal ikke dø for deres fædres synd. Kun for sin egen synd skal man dø.«

v5  Amasja samlede judæerne og opstillede dem fædrenehus for fædrenehus under tusindførere og hundredførere, hele Juda og Benjamin, og han mønstrede dem fra tyve år og opefter og fandt, at der var tre hundrede tusind udvalgte, våbenføre mænd, udrustet med lanser og langskjolde. v6  Desuden hvervede han i Israel hundrede tusind erfarne krigere for hundrede talenter sølv. v7  Men en gudsmand kom til ham og sagde: »Israels hær må ikke gå med dig, konge, for Herren er ikke med Israel, ikke med nogen af efraimitterne. v8  Du skal selv rykke ud og modigt kaste dig ud i kampen. Ellers vil Gud bringe dig til fald for fjenden, for Gud har magt til at hjælpe og til at bringe til fald.« v9  Amasja sagde til gudsmanden: »Hvad så med de hundrede talenter, som jeg gav for krigerskaren fra Israel?« Gudsmanden svarede: »Herren kan give dig mere end det!« v10  Så skilte Amasja den krigerskare ud, som var kommet til ham fra Efraim, så de kunne gå hjem. Men de blev meget vrede på judæerne og vendte hjem i glødende harme.

v11  Amasja tog nu mod til sig og førte sine folk til Saltdalen og dræbte ti tusind se'iritter. v12  Judæerne tog ti tusind overlevende til fange og førte dem op på toppen af klippen og styrtede dem ned derfra, så de alle knustes. v13  Men de krigere, som Amasja havde sendt hjem, så de ikke kom med ham i krigen, gjorde indfald i Judas byer fra Samaria til Bet-Horon og dræbte tre tusind af indbyggerne, og de røvede et stort bytte.

v14  Da Amasja kom hjem fra sejren over edomitterne, førte han se'iritternes guder med sig og opstillede dem som sine egne guder og tilbad dem og tændte offerild for dem. v15  Da flammede Herrens vrede op mod Amasja, og han sendte en profet til ham, der sagde: »Hvorfor søger du dette folks guder, som ikke kunne redde deres folk fra dig?« v16  Men da han talte sådan til ham, sagde kongen: »Har man gjort dig til kongens rådgiver? Ti stille! Ellers bliver du slået ihjel.« Så holdt profeten inde, men han sagde: »Jeg forstår, at Gud har besluttet at tilintetgøre dig, fordi du har gjort dette og ikke hørt på mit råd.« v17  Derefter holdt Judas konge Amasja råd og sendte så bud til Israels konge Joash, Joakaz' søn, Jehus sønnesøn: »Kom, lad os prøve kræfter med hinanden!« v18  Men Israels konge Joash sendte bud til Judas konge Amasja: »Tidslen på Libanon sendte bud til cedertræet på Libanon og sagde: Lad min søn få din datter til hustru! Men da de vilde dyr på Libanon løb forbi, trådte de tidslen ned. v19  Du tænker på, at du har slået Edom; du er blevet overmodig og vil vinde ære. Bliv hjemme! Hvorfor vil du styrte dig i ulykke, så både du og Juda falder?« v20  Men Amasja hørte ikke, for det var bestemt af Gud, som ville overgive dem i fjendens magt, fordi de søgte Edoms guder. v21  Så drog Israels konge Joash ud, og han og Judas konge Amasja indlod sig i kamp med hinanden ved Bet-Shemesh i Juda. v22  Juda blev slået af Israel, og de flygtede hver til sit. v23  Men Israels konge Joash tog Judas konge Amasja, Joashs søn, Joakaz' sønnesøn, til fange ved Bet-Shemesh og førte ham med til Jerusalem. Der rev han fire hundrede alen af Jerusalems bymur ned, fra Efraimporten til Hjørneporten. v24  Han tog alt guldet og sølvet og alle de genstande, der fandtes i Guds hus hos Obed-Edom og i skatkamrene i kongens palads. Så tog han gidsler og vendte tilbage til Samaria.

v25  Judas konge Amasja, Joashs søn, levede femten år, efter at Israels konge Joash, Joakaz' søn, var død. v26  Hvad der ellers er at fortælle om Amasja, står fra først til sidst i Judas og Israels Kongers Bog.

v27  Da Amasja begyndte at vige fra Herren, blev der dannet en sammensværgelse mod ham i Jerusalem, og han flygtede til Lakish. Men der blev sendt folk efter ham til Lakish, og de dræbte ham dér. v28  Han blev bragt tilbage på hesteryg og blev begravet hos sine fædre i Davidsbyen.

### 2 Krøn 26

#### Uzzija

v1  Derpå tog hele Judas folk Uzzija, der var seksten år, og gjorde ham til konge efter hans far Amasja. v2  Det var ham, der genopbyggede Elat og lagde den ind under Juda igen, efter at kong Amasja havde lagt sig til hvile hos sine fædre. v3  Uzzija var seksten år, da han blev konge, og han regerede tooghalvtreds år i Jerusalem. Hans mor hed Jekolja og var fra Jerusalem. v4  Han gjorde, hvad der var ret i Herrens øjne, ganske som hans far Amasja. v5  Så længe Zekarja levede, som havde lært ham gudsfrygt, søgte han Gud, og så længe han søgte Herren, lod Gud ham have lykken med sig.

v6  Han gik i krig mod filistrene, han rev bymurene i Gat, Jabne og Ashdod ned, og han byggede byer ved Ashdod og andre steder hos filistrene. v7  Gud hjalp ham mod filistrene og mod de arabere, som boede i Gur-Ba'al, og mod me'unitterne. v8  Ammonitterne sendte gaver til Uzzija, og hans ry nåede helt til Egypten, for han fik mere og mere magt. v9  Uzzija byggede tårne i Jerusalem ved Hjørneporten, Dalporten og Hjørnet og befæstede dem. v10  Han byggede tårne i ørkenen og udhuggede mange cisterner, for han ejede store hjorde, både i Lavlandet og på Højsletten, og havde desuden bønder og vindyrkere på bjergene og i frugthaverne, for han elskede landbrug.

v11  Uzzija havde en kampdygtig hær under ledelse af Hananja, en af kongens stormænd; den gjorde krigstjeneste afdeling for afdeling i det tal, de var blevet mønstret i af udskrivningschefen Je'uel og skriveren Ma'aseja. v12  Tallet på de erfarne krigere, der var overhoveder for fædrenehusene, var 2600. v13  Under deres ledelse stod en hær på 307.500 krigere, der med kraft og styrke kunne hjælpe kongen mod fjenden. v14  Uzzija udrustede hele hæren med skjolde, lanser, hjelme, brynjer, buer og slyngesten. v15  I Jerusalem byggede han sindrigt udtænkte krigsmaskiner, der skulle stå på tårnene og på murhjørnerne, til at skyde med pile og store sten. Hans ry nåede viden om, for på underfuld måde blev han hjulpet, så han fik stor magt.

#### Uzzijas sammenstød med præsten Azarja

v16  Men da han havde fået magt, blev han så hovmodig, at det førte til fordærv. Han blev troløs mod Herren sin Gud og gik ind i Herrens tempel for at bringe røgelsesofre på røgelsesofferalteret. v17  Præsten Azarja gik ind efter ham ledsaget af firs af Herrens præster, modige mænd. v18  De trådte frem for kong Uzzija og sagde til ham: »Det er ikke din sag, Uzzija, at bringe røgelsesofre til Herren; det tilkommer præsterne, Arons sønner, som er helliget til at bringe røgelsesofre. Gå ud af helligdommen, for du har været troløs, og det tjener dig ikke til ære hos Gud Herren!« v19  Uzzija blev rasende; han stod med røgelsesbrænderen i hånden og skulle til at bringe røgelsesofre. Men da han rasede mod præsterne, brød spedalskhed ud på hans pande, mens han stod der over for præsterne foran røgelsesofferalteret i Herrens tempel. v20  Da ypperstepræsten Azarja og alle præsterne vendte sig mod ham, opdagede de, at han var angrebet af spedalskhed i panden, og de førte ham straks ud derfra; han skyndte sig også selv at komme ud, fordi Herren havde ramt ham. v21  Kong Uzzija var spedalsk indtil sin dødsdag. Han levede tilbagetrukket i sit hus som spedalsk, men han var udelukket fra Herrens tempel. Hans søn Jotam herskede som hofchef over folket.

v22  Hvad der ellers er at fortælle om Uzzija, nedskrev profeten Esajas, Amos' søn, fra først til sidst. v23  Uzzija lagde sig til hvile hos sine fædre. Man begravede ham på marken ved siden af kongegravene, for man sagde: »Han var spedalsk.« Hans søn Jotam blev konge efter ham.

### 2 Krøn 27

#### Jotam

v1  Jotam var femogtyve år, da han blev konge, og han regerede seksten år i Jerusalem. Hans mor hed Jerusha og var datter af Sadok. v2  Han gjorde, hvad der var ret i Herrens øjne, ganske som sin far Uzzija; blot gik han ikke ind i Herrens tempel. Men folket fortsatte med at handle fordærveligt.

v3  Han byggede den øvre port i Herrens tempel, og han byggede meget på Ofels mur. v4  Han byggede byer i Judas bjergland, og i skovene byggede han borge og tårne. v5  Han førte krig mod ammonitternes konge og fik magten over dem. Ammonitterne måtte det år betale ham hundrede talenter sølv, ti tusind kor hvede og ti tusind kor byg. Så meget betalte ammonitterne ham også det andet og det tredje år. v6  Sådan fik Jotam styrket sin magt, fordi han stadig vandrede for Herren sin Guds ansigt.

v7  Hvad der ellers er at fortælle om Jotam, alle hans krige og hans færd, står i Israels og Judas Kongers Bog. v8  Han var femogtyve år, da han blev konge, og han regerede seksten år i Jerusalem. v9  Jotam lagde sig til hvile hos sine fædre, og man begravede ham i Davidsbyen, og hans søn Akaz blev konge efter ham.

### 2 Krøn 28

#### Akaz

v1  Akaz var tyve år, da han blev konge, og han regerede seksten år i Jerusalem. Han gjorde ikke, hvad der var ret i Herrens øjne, sådan som hans fader David gjorde. v2  Han fulgte i Israels kongers spor. Han lavede endog støbte gudebilleder for Ba'alerne, v3  og han tændte offerild i Hinnoms søns dal og brændte sine sønner efter de afskyelige skikke hos de folkeslag, som Herren havde drevet bort foran israelitterne. v4  Han bragte slagtofre og tændte offerild på højene og bakkerne og under alle grønne træer. v5  Derfor gav Herren hans Gud ham i aramæerkongens hånd; aramæerne slog ham og tog mange af hans folk til fange og førte dem til Damaskus. Han selv blev også givet i Israels konges hånd, og han led et stort nederlag. v6  Peka, Remaljas søn, dræbte på én dag hundrede og tyve tusind mand i Juda, alle sammen dygtige krigere, for de havde svigtet Herren, deres fædres Gud. v7  Zikri, en helt fra Efraim, dræbte kongens søn Ma'aseja, paladsøversten Azrikam og Elkana, nummer to efter kongen. v8  Israelitterne bortførte to hundrede tusind af deres landsmænds hustruer og sønner og døtre, og de røvede og plyndrede hos dem og bragte byttet til Samaria.

v9  Dér var der en af Herrens profeter, som hed Oded. Han gik hæren i møde, da den kom til Samaria, og han sagde til dem: »Fordi Herren, jeres fædres Gud, var vred på judæerne, gav han dem i jeres hånd; men I har dræbt løs blandt dem i et raseri, der når til himlen. v10  Og nu har I i sinde at tvinge judæerne og jerusalemitterne, mænd og kvinder, i trældom under jer. Har I da ikke nok skyld over for Herren jeres Gud? v11  Hør mig nu! Før de fanger, som I har taget fra jeres landsmænd, tilbage, for Herrens glødende vrede er over jer.« v12  Nogle af efraimitternes overhoveder, Azarja, Johanans søn, Berekja, Meshillemots søn, Hizkija, Shallums søn, og Amasa, Hadlajs søn, trådte nu frem for dem, der var kommet hjem fra krigen, v13  og sagde til dem: »I skal ikke føre fangerne herhen! I har åbenbart i sinde at bringe skyld mod Herren over os og på den måde øge vores synder og vores skyld! For den skyld, vi har, er stor, og der er en glødende vrede over Israel.« v14  Så gav krigerne slip på fangerne og byttet for øjnene af stormændene og hele forsamlingen. v15  Nogle mænd, der var udpeget, tog sig så af fangerne; alle dem, der var nøgne, gav de tøj fra byttet; de gav dem tøj og sandaler, mad og drikke, og de salvede dem. Alle dem, der ikke kunne gå, førte de af sted på æsler, og så bragte de dem til Jeriko, Palmebyen, i nærheden af deres brødre. Derpå vendte de tilbage til Samaria.

v16  På den tid sendte kong Akaz bud til assyrerkongen om hjælp. v17  For også edomitterne var kommet og havde slået judæerne og taget fanger. v18  Og filistrene havde gjort indfald i byerne i Lavlandet og i Judas Sydland. De indtog Bet-Shemesh, Ajjalon, Gederot, Soko med tilhørende småbyer, Timna med tilhørende småbyer og Gimzo med tilhørende småbyer, og de bosatte sig dér. v19  For Herren ville ydmyge Juda på grund af Israels konge Akaz, fordi han havde givet tøjlesløsheden frit løb i Juda og været troløs mod Herren. v20  Men assyrerkongen Tiglat-Pileser gik imod ham og sendte trængsler over ham i stedet for at hjælpe ham. v21  Selv om Akaz udplyndrede Herrens tempel og kongens palads og stormændene og gav assyrerkongen det, hjalp det ham ikke.

v22  Selv i en tid, hvor han var så trængt, blev kong Akaz ved med at være troløs mod Herren. v23  Han bragte slagtofre til Damaskus' guder, som havde besejret ham, og han sagde: »Siden aramæerkongernes guder har hjulpet dem, vil jeg ofre til dem, så de kan hjælpe mig.« Men det bragte ham og hele Israel til fald. v24  Akaz samlede karrene i Guds hus og huggede guldet af dem. Så lukkede han dørene til Herrens tempel og lavede altre på hvert hjørne i Jerusalem. v25  I hver eneste by i Juda lavede han offerhøje og tændte offerild for andre guder. På den måde krænkede han Herren, sine fædres Gud.

v26  Hvad der ellers er at fortælle om ham, al hans færd, står fra først til sidst i Judas og Israels Kongers Bog. v27  Akaz lagde sig til hvile hos sine fædre, og man begravede ham i Jerusalem, inde i byen, for man ville ikke føre ham til Israels kongegrave. Hans søn Hizkija blev konge efter ham.

### 2 Krøn 29

#### Hizkija

v1  Hizkija blev konge, da han var femogtyve år, og han regerede niogtyve år i Jerusalem. Hans mor hed Abija og var datter af Zekarja. v2  Han gjorde, hvad der var ret i Herrens øjne, ganske som sin fader David.

v3  I sit første regeringsår i den første måned åbnede han dørene til Herrens tempel og udbedrede dem. v4  Så lod han præsterne og levitterne komme og samlede dem på pladsen mod øst. v5  Han sagde til dem: »Hør mig, levitter! Nu skal I hellige både jer selv og Herren jeres fædres Guds hus og få urenheden ud af helligdommen. v6  For vores fædre var troløse og gjorde, hvad der var ondt i Herren vor Guds øjne, og svigtede ham; de vendte ansigtet bort fra Herrens bolig og vendte den ryggen. v7  De lukkede endda dørene til forhallen og slukkede lamperne; de bragte hverken røgelsesofre eller brændofre til Israels Gud i helligdommen. v8  Derfor blev Juda og Jerusalem ramt af Herrens vrede, og han gjorde dem til rædsel og til gru, til noget man pifter hånligt ad, som I kan se med egne øjne. v9  Af den grund er vores fædre faldet for sværdet, og vores sønner og døtre og hustruer er i fangenskab. v10  Men nu har jeg i sinde at slutte pagt med Herren, Israels Gud, så hans glødende vrede må vende sig fra os. v11  Mine sønner, slå jer nu ikke til ro! For jer har Herren udvalgt til at forrette tjeneste for sit ansigt og til at være i hans tjeneste og bringe røgelsesofre.«

v12  Så trådte disse levitter frem: Mahat, Amasajs søn, og Joel, Azarjas søn, af kehatitterne; af meraritterne Kish, Abdis søn, og Azarja, Jehallel'els søn; af gershonitterne Joa, Zimmas søn, og Eden, Joas søn; v13  af Elisafan-sønnerne Shimri og Je'uel; af Asaf-sønnerne Zekarja og Mattanja; v14  af Heman-sønnerne Jehuel og Shim'i og af Jedutun-sønnerne Shemaja og Uzziel. v15  De samlede deres brødre og helligede sig, og derpå kom de for at rense Herrens tempel, sådan som kongen havde befalet efter Herrens ord. v16  Præsterne gik indenfor i Herrens tempel for at rense det, og alt, hvad de fandt af urent i Herrens tempel, bragte de ud i forgården til Herrens tempel. Der tog levitterne imod det og bragte det udenfor i Kedrondalen. v17  Den første dag i den første måned begyndte de helligelsen, og på den ottende dag i måneden var de nået til Herrens forhal; så helligede de Herrens tempel i otte dage, og på den sekstende dag i den første måned var de færdige. v18  Derpå gik de ind til kong Hizkija og sagde: »Vi har renset hele Herrens tempel, brændofferalteret med alle dets redskaber og skuebrødsbordet med alle dets genstande. v19  Og alle de kar, som kong Akaz i sin troløshed vanhelligede, mens han var konge, har vi sat i stand og helliget. De står nu foran Herrens alter.«

v20  Næste morgen samlede kong Hizkija byens stormænd og gik op til Herrens tempel. v21  De kom med syv tyre, syv væddere, syv lam og syv gedebukke til syndoffer for kongeriget, for helligdommen og for Juda. Kongen gav Arons sønner, præsterne, besked om at ofre dem på Herrens alter. v22  De slagtede okserne, og præsterne tog imod blodet og stænkede det på alteret. Så slagtede de vædderne og stænkede blodet på alteret, og endelig slagtede de lammene og stænkede blodet på alteret. v23  Derpå førte de syndofferbukkene hen for kongen og forsamlingen, som lagde deres hænder på dem. v24  Præsterne slagtede dem, og de bragte blodet som syndoffer på alteret for at skaffe hele Israel soning, for kongen havde sagt, at brændofferet og syndofferet skulle gælde hele Israel.

v25  Han lod levitterne stille sig op i Herrens tempel med cymbler, harper og citere, sådan som David og kongens seer Gad og profeten Natan havde befalet; for Herren havde selv givet denne befaling gennem sine profeter. v26  Og levitterne stod med Davids instrumenter og præsterne med trompeterne. v27  Så gav Hizkija besked om at bringe brændofferet på alteret, og samtidig med at ofringen begyndte, lød Herrens sang og trompeterne, ledsaget af Israels konge Davids instrumenter. v28  Hele forsamlingen kastede sig ned, mens sangen lød og trompeterne gjaldede; alt dette varede, indtil ofringen var færdig. v29  Da de var færdige med at ofre, kastede de sig på knæ, både kongen og alle de, der var til stede sammen med ham. v30  Så gav kong Hizkija og stormændene levitterne besked om at lovprise Herren med Davids og seeren Asafs ord, og de lovpriste ham under festglæde og bøjede sig dybt.

v31  Hizkija tog til orde og sagde: »I er i dag kommet med gaver til Herren. Bring nu slagtofre og takofre hen til Herrens tempel!« Så kom forsamlingen med slagtofre og takofre, og de bragte alle frivilligt brændofre. v32  Antallet af de brændofferdyr, som forsamlingen kom med, var halvfjerds okser, hundrede væddere og to hundrede lam; alle disse dyr var til brændofre til Herren. v33  Helliggaverne var seks hundrede okser og tre tusind stykker småkvæg. v34  Men der var for få præster til, at de kunne flå alle brændofferdyrene; derfor måtte deres brødre levitterne hjælpe dem, indtil arbejdet var færdigt og præsterne havde helliget sig; for levitterne var mere villige til at hellige sig end præsterne. v35  Der var også mange brændofre, foruden måltidsofrenes fedtstykker og foruden drikofrene, der hørte til brændofrene. På den måde kom der orden på tjenesten i Herrens tempel. v36  Og Hizkija og hele folket glædede sig over det, som Gud havde beredt folket, for det hele var sket så hurtigt.

### 2 Krøn 30

#### Hizkija fejrer påskefesten

v1  Hizkija sendte bud ud over hele Israel og Juda, og han skrev også breve til Efraim og Manasse om, at de skulle komme til Herrens tempel i Jerusalem og holde påske for Herren, Israels Gud. v2  Kongen, hans stormænd og hele forsamlingen i Jerusalem var blevet enige om at fejre påsken i den anden måned; v3  de kunne nemlig ikke holde den med det samme, for der var ikke præster nok, der havde helliget sig, og folket var ikke samlet i Jerusalem. v4  Det fandt kongen og hele forsamlingen rigtigt. v5  Derfor besluttede de at lade gå bud ud i hele Israel, fra Be'ersheba til Dan, om, at de skulle komme og holde påske for Herren, Israels Gud, i Jerusalem, for man havde ikke holdt den fuldtalligt som foreskrevet.

v6  Så tog løberne rundt i hele Israel og Juda med brevene fra kongen og hans stormænd og sagde efter kongens befaling: »Israelitter, vend om til Herren, Abrahams, Isaks og Israels Gud, så vil han vende sig til jer, der er tilbage, efter at I er undsluppet assyrerkongernes hånd. v7  Vær ikke som jeres fædre og jeres brødre, der var troløse mod Herren, deres fædres Gud; derfor gjorde han dem til gru, som I selv kan se. v8  Gør nu ikke nakken stiv som jeres fædre, men ræk Herren hånden, og kom til hans helligdom, som han har helliget til evig tid, og tjen Herren jeres Gud, så hans glødende vrede kan vende sig fra jer. v9  For når I vender om til Herren, vil jeres brødre og sønner finde barmhjertighed hos deres fangevogtere, så de får lov at vende tilbage til dette land, for Herren jeres Gud er nådig og barmhjertig. Han vender ikke sit ansigt bort fra jer, hvis I vender om til ham.«

v10  Løberne tog rundt fra by til by i Efraims og Manasses land helt til Zebulon, men folk lo ad dem og spottede dem. v11  Der var dog nogle fra Asher, Manasse og Zebulon, der ydmygede sig og kom til Jerusalem. v12  Også i Juda var Guds hånd virksom, så de fik ét sind og fulgte den befaling, kongen og stormændene havde givet efter Herrens ord.

v13  Så samledes en stor folkemængde i Jerusalem for at fejre de usyrede brøds fest i den anden måned, en meget stor forsamling. v14  De gik i gang med at fjerne altrene i Jerusalem; de fjernede alle offerildsaltrene og kastede dem ned i Kedrondalen. v15  Så slagtede de påskelammet den fjortende dag i den anden måned. Præsterne og levitterne blev skamfulde, og de helligede sig og bragte brændofre i Herrens tempel. v16  De stillede sig på deres plads i overensstemmelse med forordningen i gudsmanden Moses' lov; præsterne stænkede blodet, som levitterne rakte dem. v17  Der var mange i forsamlingen, der ikke havde helliget sig; derfor slagtede levitterne påskelammene for alle, der ikke var rene, så de kunne helliges Herren. v18  For størstedelen af folket, særlig mange fra Efraim, Manasse, Issakar og Zebulon, havde ikke renset sig, men spiste påskemåltid på en anden måde end foreskrevet. Men Hizkija gik i forbøn for dem og bad: »Herren er god; måtte han tilgive v19  alle, der bestræber sig på at søge Gud Herren, deres fædres Gud, selv om de ikke opfylder helligdommens renhedskrav.« v20  Herren bønhørte Hizkija og skånede folket.

v21  Så fejrede de israelitter, der var til stede i Jerusalem, de usyrede brøds fest i syv dage i stor glæde, mens levitterne og præsterne hver dag lovpriste Herren af alle kræfter. v22  Hizkija talte venligt til alle de levitter, der havde udvist stor dygtighed i Herrens tjeneste. De fejrede festen til ende de syv dage med måltidsofre og bekendelser til Herren, deres fædres Gud. v23  Hele forsamlingen blev enige om at holde højtid endnu syv dage, og de fejrede de syv dage i glæde, v24  for Judas konge Hizkija ydede forsamlingen tusind tyre og syv tusind stykker småkvæg, og stormændene ydede forsamlingen tusind tyre og ti tusind stykker småkvæg. Talrige præster helligede sig, v25  og hele Judas forsamling, præsterne og levitterne og hele den forsamling, der var kommet fra Israel, og de fremmede, både de, der var kommet fra Israel, og de, der boede i Juda, glædede sig. v26  Der blev meget stor glæde i Jerusalem, for noget sådant var ikke sket i Jerusalem siden Israels konge Davids søn Salomos tid. v27  Præsterne og levitterne trådte frem og velsignede folket. Deres røst blev hørt, og deres bøn nåede til himlen, Guds hellige bolig.

### 2 Krøn 31

#### Hizkijas tempelreform

v1  Da de var færdige med alt dette, gik alle de israelitter, der var til stede, ud til Judas byer og knuste stenstøtterne, huggede Ashera-pælene om og rev offerhøjene og altrene ned i hele Juda, Benjamin, Efraim og Manasse, så der intet var tilbage. Derpå vendte alle israelitterne hjem til deres byer, hver til sin ejendom.

v2  Hizkija opstillede præsterne og levitterne, skifte for skifte, så hver af dem fik sin særlige tjeneste med at bringe brændofre og måltidsofre og med at gøre tjeneste og takke og lovprise i portene til Herrens lejr. v3  Kongen bidrog med noget af sin ejendom til brændofrene, både morgenbrændofrene og aftenbrændofrene, og brændofrene på sabbatterne, nymånedagene og ved festerne, sådan som det er foreskrevet i Herrens lov. v4  Han gav folket, der boede i Jerusalem, besked på at give præsterne og levitterne den andel, der tilkom dem, så de kunne fastholde Herrens lov. v5  Så snart denne befaling var nået ud, kom israelitterne med førstegrøde af korn, vin, olie, honning og al markens afgrøde i store mængder, og de kom med tiende af alt i rigelig mængde. v6  De israelitter og judæere, der boede i Judas byer, kom også med tiende af køer og får og tiende af al markens afgrøde som helliggaver, der var helliget Herren deres Gud; og de lagde det i bunke efter bunke. v7  I den tredje måned begyndte de at lægge det i bunker, og i den syvende måned var de færdige. v8  Da Hizkija og stormændene kom og så bunkerne, priste de Herren og hans folk Israel. v9  Hizkija forhørte sig hos præsterne og levitterne om bunkerne, v10  og Azarja, ypperstepræsten af Sadoks hus, svarede: »Siden de begyndte at bringe afgiften til Herrens tempel, har vi spist os mætte og har endda rigeligt tilovers; for Herren har velsignet sit folk, så vi har fået hele denne rigdom tilovers.«

v11  Så gav Hizkija besked om at indrette kamre i Herrens tempel, og da det var sket, v12  bragte de samvittighedsfuldt afgifterne og tienden og helliggaverne derind; levitten Konanja havde overopsynet med det, mens hans bror Shim'i var den næstøverste; v13  Jehiel, Azazja, Nahat, Asael, Jerimot, Jozabad, Eliel, Jismakja, Mahat og Benaja var opsynsmænd under Konanja og hans bror Shim'i efter den anordning, som kong Hizkija og Azarja, den øverste over Guds hus, havde givet. v14  Levitten Kore, Jimnas søn, der var portvagt på østsiden, havde ansvaret for de frivillige gaver til Gud; han skulle uddele Herrens afgifter og de højhellige offergaver. v15  Under ham stod Eden, Minjamin, Jeshua, Shemaja, Amarja og Shekanja; de blev sat til at stå for den retmæssige uddeling i præstebyerne til deres brødre, både store og små, skifte for skifte, v16  dem af mandkøn fra tre år og opefter, uanset om de var registreret; det gjaldt alle, som dag efter dag kom til Herrens tempel for at udføre deres tjenestepligter efter deres skifter.

v17  Præsterne blev registreret fædrenehus for fædrenehus, mens levitterne fra tyve år og opefter blev registreret efter deres tjenestepligter i deres skifter. v18  I hver af grupperne blev de registreret med deres hustruer, sønner og døtre, store og små, for de skulle hellige sig samvittighedsfuldt. v19  Arons sønner, præsterne, som boede på græsmarkerne omkring deres byer, havde i hver eneste by nogle mænd, der var udpeget til at uddele det, der tilkom alle mænd blandt præsterne og alle de levitter, der var registreret.

v20  Sådan bar Hizkija sig ad i hele Juda; han gjorde, hvad der var godt og ret og sandt for Herren hans Gud. v21  I alt, hvad han tog fat på, enten det angik tjenesten i Guds hus eller loven og budene, handlede han i den hensigt at søge Gud af hele sit hjerte; og han havde lykken med sig.

### 2 Krøn 32

#### Assyrerkongen Sankeribs angreb og Jerusalems frelse

v1  Efter disse begivenheder, der vidnede om kongens troskab, kom assyrerkongen Sankerib og rykkede ind i Juda og belejrede de befæstede byer, som han agtede at erobre. v2  Da Hizkija så, at Sankerib var kommet og havde i sinde at angribe Jerusalem, v3  rådførte han sig med sine stormænd og sine krigshelte om at lukke til for kilderne uden for byen, og de støttede ham i det. v4  Så samledes en mængde folk, og de lukkede til for alle kilderne og strømmen, der løb nede i jorden, og sagde: »Hvorfor skulle assyrerkongerne komme og finde rigeligt med vand?« v5  Kongen fik nu mod til at genopbygge hele den mur, der var revet ned, og han forsynede den med tårne. Foran den byggede han en anden mur, og han forstærkede Millo i Davidsbyen, og han lod fremstille mange spyd og skjolde. v6  Han satte hærførere over folket, og han samlede dem hos sig på pladsen foran byporten og talte opmuntrende til dem og sagde: v7  »Vær modige og stærke! Vær ikke bange, og lad jer ikke skræmme af assyrerkongen og hele den hær, han har med sig; for den, der er med os, er større end den, der er med ham! v8  Med ham er en arm af kød, men med os er Herren vor Gud; han vil hjælpe os og føre vores krige!« Og folket blev styrket af Judas konge Hizkijas ord.

v9  Derefter sendte assyrerkongen Sankerib, som selv lå foran Lakish sammen med hele sin hærstyrke, sine folk til Jerusalem, til Judas konge Hizkija og til alle de judæere, der var i Jerusalem. De sagde: v10  »Dette siger Assyriens konge Sankerib: Hvad er det, I stoler på, nu hvor I er under belejring i Jerusalem? v11  Forfører Hizkija jer ikke til at dø af sult og tørst, når han siger: Herren vor Gud vil redde os ud af assyrerkongens magt? v12  Har Hizkija ikke selv fjernet hans offerhøje og altre og sagt til Juda og Jerusalem, at de kun må tilbede foran ét alter og bringe røgelsesofre på det? v13  Ved I ikke, hvad jeg og mine fædre har gjort mod folkene i alle andre lande? Var nogen af de fremmede folkeslags guder i stand til at redde deres land fra mig? v14  Hvem af alle guderne hos disse folkeslag, som mine fædre lagde band på, har kunnet redde sit folk fra mig? Skulle jeres Gud da være i stand til at redde jer fra mig? v15  Lad ikke Hizkija forføre jer og lokke jer på den måde; I skal ikke tro på ham. For ingen gud i noget folk eller rige har kunnet redde sit folk fra mig eller mine fædre. Hvor meget mindre skulle jeres Gud da kunne redde jer fra mig!« v16  Hans folk sagde endnu mere mod Gud Herren og mod hans tjener Hizkija. v17  Han skrev også et brev for at spotte Herren, Israels Gud, og tale imod ham; der stod: »Lige så lidt som de fremmede folkeslags guder har reddet deres folk fra mig, lige så lidt skal Hizkijas Gud redde sit folk fra mig.« v18  De råbte med høj røst på judæisk til folkene i Jerusalem, som stod på muren; de ville gøre dem bange og skræmme dem, så de kunne indtage byen. v19  De talte om Jerusalems Gud på samme måde som om jordens folks guder, der er menneskehænders værk.

v20  Derfor bad kong Hizkija og profeten Esajas, Amos' søn, og råbte til himlen. v21  Og Herren sendte en engel og tilintetgjorde alle krigerne og befalingsmændene og hærførerne i assyrerkongens lejr, så han med skam måtte vende hjem til sit land. Da han gik ind i sin guds tempel, var der nogle af hans egne efterkommere, der fældede ham med sværd. v22  På den måde frelste Herren Hizkija og Jerusalems indbyggere fra assyrerkongen Sankerib og fra alle andre, og han skaffede dem fred til alle sider. v23  Mange kom med gaver til Herren i Jerusalem og kostbare gaver til Judas konge Hizkija, så han siden hen blev højt anset af alle folkeslagene.

#### Enkeltheder fra Hizkijas regering

v24  På den tid blev Hizkija så syg, at han var ved at dø. Han bad til Herren, og Herren svarede ham og gjorde et under mod ham. v25  Men Hizkija gengældte ham ikke hans velgerning mod ham. Han blev hovmodig, og derfor blev han og Juda og Jerusalem ramt af vrede. v26  Men da Hizkija ydmygede sig fra sit hovmod, både han selv og Jerusalems indbyggere, kom Herrens vrede ikke over dem, så længe Hizkija levede. v27  Og Hizkija vandt overmåde stor rigdom og ære, og han byggede sig skatkamre til sølv, guld, ædelsten, balsamstoffer, skjolde og alle slags kostbare ting, v28  og han byggede forrådskamre til afgrøderne af korn, vin og olie og stalde til de forskellige slags kvæg og stalde til hjordene. v29  Han byggede sig også byer, og han ejede får og køer i store mængder, for Gud gav ham meget stor rigdom. v30  Det var Hizkija, der lukkede til for Gihons øvre kilde og ledte vandet nedad mod vest til Davidsbyen. Hizkija havde lykken med sig i alt, hvad han foretog sig. v31  Sådan var det, da der kom sendebud fra Babylons stormænd. De var sendt til ham for at forhøre sig om det under, der var sket i landet, dengang Gud havde forladt ham for at sætte ham på prøve, så han kunne vide, hvad der var i hans hjerte.

#### Hizkijas død

v32  Hvad der ellers er at fortælle om Hizkija og hans fromme gerninger, står i profeten Esajas', Amos' søns, syn i Judas og Israels Kongers Bog. v33  Hizkija lagde sig til hvile hos sine fædre, og man begravede ham ved vejen op til Davids efterkommeres grave, og alle judæere og Jerusalems indbyggere viste ham ære ved hans død. Hans søn Manasse blev konge efter ham.

### 2 Krøn 33

#### Manasse

v1  Manasse var tolv år, da han blev konge, og han regerede femoghalvtreds år i Jerusalem. v2  Han gjorde, hvad der var ondt i Herrens øjne efter de afskyelige skikke hos de folkeslag, som Herren havde drevet bort foran israelitterne. v3  Han genopbyggede de offerhøje, som hans far Hizkija havde revet ned; han rejste altre for Ba'alerne og lavede Ashera-pæle, og han tilbad hele himlens hær og dyrkede den. v4  Han byggede altre i Herrens tempel, om hvilket Herren havde sagt: »I Jerusalem skal mit navn være til evig tid.« v5  Og i de to forgårde til Herrens tempel byggede han altre for hele himlens hær. v6  Han lod endda sine sønner gå gennem ilden i Hinnoms søns dal, han drev trolddom, tog varsler, brugte magi og ansatte dødemanere og sandsigere; han gjorde meget, der var ondt i Herrens øjne, så han krænkede ham. v7  Og han opstillede den gudestatue, han havde lavet, i Guds hus, om hvilket Gud havde sagt til David og til hans søn Salomo: »På dette tempel og på Jerusalem, som jeg har udvalgt blandt alle Israels stammer, vil jeg sætte mit navn til evig tid; v8  og jeg vil ikke mere fjerne Israel fra det land, som jeg bestemte for jeres fædre, når de blot omhyggeligt vil gøre alt det, jeg har befalet dem ved Moses, og holde hele loven, alle lovbudene og retsreglerne.« v9  Men Manasse forledte judæerne og Jerusalems indbyggere til at handle værre end de folkeslag, som Herren havde udryddet foran israelitterne.

v10  Herren talte til Manasse og hans folk, men de lyttede ikke. v11  Derfor førte Herren assyrerkongens hærførere mod dem, og de fangede Manasse med kroge og lagde ham i lænker og førte ham til Babylon. v12  Men i sin nød ville han formilde Herren sin Gud, og han ydmygede sig dybt for sine fædres Gud. v13  Han bad til ham, og Herren bønhørte ham; han hørte, da han bønfaldt ham, og førte ham tilbage til Jerusalem til hans kongedømme. Da erkendte Manasse, at Herren er Gud.

v14  Derefter byggede han en ydre mur om Davidsbyen vest for Gihon i dalen hen imod Fiskeporten og rundt om Ofel, og han gjorde den meget høj. I alle de befæstede byer i Juda indsatte han kommandanter. v15  Han fjernede de fremmede guder og statuen fra Herrens tempel og alle de altre, han havde bygget på Herrens tempelbjerg og i Jerusalem, og han kastede dem uden for byen. v16  Han satte Herrens alter i stand og bragte måltidsofre og takofre på det. Og han pålagde judæerne at dyrke Herren, Israels Gud. v17  Folket ofrede dog stadig på højene, men kun til Herren deres Gud.

v18  Hvad der ellers er at fortælle om Manasse, hans bøn til sin Gud og de ord, seerne talte til ham i Herrens, Israels Guds, navn, står i Israels Kongers Krønike. v19  I hans seeres Krønike står der om hans bøn, hvordan han blev bønhørt, om al hans synd og hans troløshed og om de steder, hvor han byggede offerhøje og opstillede Ashera-pæle og gudebilleder, før han ydmygede sig.

v20  Manasse lagde sig til hvile hos sine fædre, og man begravede ham i hans palads, og hans søn Amon blev konge efter ham.

#### Amon

v21  Amon var toogtyve år, da han blev konge, og han regerede to år i Jerusalem. v22  Han gjorde, hvad der var ondt i Herrens øjne, sådan som hans far Manasse havde gjort. Han bragte slagtofre til alle de gudebilleder, hans far Manasse havde lavet, og dyrkede dem. v23  Men han ydmygede sig ikke for Herren, sådan som hans far Manasse havde gjort, Amon øgede tværtimod skylden. v24  Hans folk dannede en sammensværgelse mod ham og dræbte ham i hans palads. v25  Men storbønderne dræbte alle dem, der havde sammensvoret sig mod kong Amon, og de gjorde hans søn Josija til konge efter ham.

### 2 Krøn 34

#### Josija

v1  Josija var otte år, da han blev konge, og han regerede enogtredive år i Jerusalem. v2  Han gjorde, hvad der var ret i Herrens øjne; han fulgte i sin fader Davids spor og veg ikke til højre eller venstre.

v3  I sit ottende regeringsår, mens han endnu var ung, begyndte han at søge sin fader Davids Gud, og i sit tolvte regeringsår begyndte han at rense Juda og Jerusalem for offerhøjene, Ashera-pælene og de udskårne og støbte gudebilleder. v4  I hans påsyn rev de Ba'al-altrene ned, og røgelsesaltrene, der stod oven på dem, huggede han i stykker. Ashera-pælene og de udskårne og støbte gudebilleder knuste han til støv, som han strøede ud over gravene, hvor de, der havde ofret til dem, lå begravet. v5  Præsternes knogler brændte han på deres altre. På den måde rensede han Juda og Jerusalem. v6  Også i byerne i Manasse, Efraim, Simeon og helt til Naftali, rundt omkring på torvene, v7  rev han altrene ned og slog Ashera-pælene og gudebillederne i stykker og knuste dem, og alle røgelsesaltrene i hele Israel huggede han i stykker. Så vendte han hjem til Jerusalem.

#### Hilkija finder lovbogen

v8  I sit attende regeringsår, efter at han havde renset landet og templet, sendte han Shafan, Asaljas søn, Ma'aseja, byens kommandant, og sekretæren Joa, Joakaz' søn, hen for at udbedre Herren sin Guds hus. v9  De gik til ypperstepræsten Hilkija og gav ham de penge, der var blevet bragt til Guds hus, og som de levitter, der var dørvogtere, havde samlet ind i Manasse og Efraim, i hele resten af Israel, i hele Juda og Benjamin og blandt Jerusalems indbyggere. v10  De gav dem til dem, der forestod arbejdet og førte tilsyn med Herrens tempel, og de gav dem videre til dem, der arbejdede på at udbedre skaderne i Herrens tempel; v11  de gav dem til tømrermestrene og bygmestrene til indkøb af tilhuggede sten og tømmer til tværbjælker og til langbjælker til de bygninger, som Judas konger havde ødelagt. v12  Mændene arbejdede samvittighedsfuldt; levitterne Jahat og Obadja af Merari-sønnerne og Zekarja og Meshullam af kehatitterne førte tilsyn med dem og ledede arbejdet. Alle de levitter, der havde forstand på musikinstrumenter, v13  havde opsyn med bærerne og var ledere for alle dem, der udførte de forskellige slags arbejde. Andre levitter var skrivere, formænd og portvagter.

v14  Men da de tog de penge frem, der var blevet bragt til Herrens tempel, fandt præsten Hilkija bogen med Herrens lov, som var givet gennem Moses. v15  Hilkija sagde til statsskriveren Shafan: »Jeg har fundet lovbogen i Herrens tempel!« Og Hilkija gav ham bogen. v16  Shafan bragte bogen til kongen og aflagde samtidig beretning: »Dine folk gør alt det, der er lagt i hænderne på dem. v17  De har taget de penge frem, som var i Herrens tempel, og har givet dem til dem, der fører tilsyn, og dem, der forestår arbejdet.« v18  Og statsskriveren Shafan fortalte kongen, at præsten Hilkija havde givet ham en bog, og Shafan læste den op for kongen.

v19  Da kongen hørte, hvad der stod i loven, flængede han sine klæder, v20  og han befalede Hilkija, Ahikam, Shafans søn, Abdon, Mikas søn, statsskriveren Shafan og Kongens Tjener Asaja: v21  »Gå hen og rådspørg Herren for mig og for dem, der er tilbage i Israel og Juda, om det, der står i bogen, som er blevet fundet; for Herrens vrede, som er vældet frem mod os, er stor, fordi vores fædre ikke fulgte Herrens ord og handlede efter alt det, der står i denne bog.«

v22  Så gik Hilkija og kongens mænd til profetinden Hulda, som var gift med Shallum, Tokhats søn, Hasras sønnesøn, der havde tilsyn med klædekammeret. Hun boede i Jerusalems nye bydel. De forelagde hende sagen, v23  og hun sagde til dem: »Dette siger Herren, Israels Gud: Sig til den mand, som har sendt jer til mig: v24  Dette siger Herren: Jeg bringer ulykke over dette sted og over dem, der bor her, alle de forbandelser, der står om i den bog, som er læst op for Judas konge, v25  fordi de svigtede mig og tændte offerild for andre guder, så de krænkede mig med deres hænders værk; derfor er min vrede vældet frem mod dette sted, og den skal ikke slukkes. v26  Men til Judas konge, som sendte jer for at rådspørge Herren, skal I sige: Dette siger Herren, Israels Gud: Nu har du hørt ordene! v27  Men fordi dit hjerte var ængsteligt, så du ydmygede dig for Guds ansigt, da du hørte hans trusler mod dette sted og mod dem, der bor her, fordi du ydmygede dig for mit ansigt og flængede dine klæder og græd for mit ansigt, så vil jeg også bønhøre dig, siger Herren. v28  Jeg vil lade dig samles med dine fædre; du skal lægges i graven med fred, og dine øjne skal ikke få al den ulykke at se, som jeg bringer over dette sted og over dem, der bor her.« Dette svar bragte de kongen.

#### Josijas reform

v29  Da sendte kongen bud og samlede alle Judas og Jerusalems ældste. v30  Han gik op i Herrens tempel sammen med alle judæerne og Jerusalems indbyggere, præsterne og levitterne, ja hele folket, fra den største til den mindste, og han læste hele pagtsbogen, som var fundet i Herrens tempel, for dem. v31  Og kongen stillede sig på sin plads og sluttede pagten for Herrens ansigt: De skulle følge Herren og holde hans befalinger, formaninger og love af hele deres hjerte og af hele deres sjæl og således handle efter pagtens ord, som stod i denne bog. v32  Og han lod alle dem, der var til stede i Jerusalem og Benjamin, indgå pagten. Jerusalems indbyggere handlede efter Guds, deres fædres Guds, pagt. v33  Så fjernede Josija alle de afskyelige ting fra alle israelitternes egne og sørgede for, at enhver, der befandt sig i Israel, dyrkede Herren deres Gud. Så længe han levede, veg de ikke fra Herren, deres fædres Gud.

### 2 Krøn 35

v1  Så holdt Josija påske for Herren i Jerusalem. Den fjortende dag i den første måned slagtede de påskelammet. v2  Han satte præsterne til deres opgaver og opmuntrede dem til tjenesten i Herrens tempel; v3  til levitterne, som underviste hele Israel, og som var hellige for Herren, sagde han: »Sæt den hellige ark i templet, som Israels konge Salomo, Davids søn, har bygget. I skal ikke mere bære den på skulderen. Tjen nu Herren jeres Gud og hans folk Israel! v4  Gør jer rede, fædrenehus for fædrenehus, skifte for skifte, sådan som Israels konge David og hans søn Salomo har foreskrevet, v5  og stil jer op i helligdommen efter de afdelinger i fædrenehuse, som jeres brødre, lægfolket, udgør, sådan at der er et levitisk fædrenehus for hver afdeling. v6  Så skal I slagte påskelammet, hellige jer og tilberede det til jeres brødre og gøre det sådan, som Herren har sagt ved Moses.«

v7  Josija ydede lægfolket småkvæg, lam og gedekid, i et antal af tredive tusind, alt sammen til påskeofferdyr for alle, der var til stede, og desuden tre tusind okser; det var af kongens ejendom. v8  Hans stormænd gav frivilligt en ydelse til folket, præsterne og levitterne; Hilkija, Zekarja og Jehiel, de øverste over Guds hus, gav præsterne to tusind seks hundrede dyr til påskeoffer og tre hundrede okser. v9  Konanja og hans brødre Shemaja og Netan'el, og Hashabja, Je'iel og Jozabad, de ledende levitter, ydede levitterne fem tusind dyr til påskeoffer og fem hundrede okser.

v10  Da der således var gjort klar til tjenesten, stillede præsterne sig på deres plads, og levitterne stillede sig op, skifte for skifte, efter kongens befaling. v11  De slagtede påskelammet, og præsterne stænkede noget af blodet, som levitterne rakte dem, mens levitterne flåede dyrene. v12  De lagde det, der skulle bruges til brændoffer, til side for at give det til de afdelinger i fædrenehuse, lægfolket udgjorde, så de kunne bringe det til Herren, sådan som det er foreskrevet i Moses' bog; det samme gjorde de med okserne. v13  Så stegte de påskelammet over ilden i overensstemmelse med forordningen, men helliggaverne kogte de i gryder, kogekar og skåle og bragte det hurtigt hen til hele lægfolket. v14  Derefter gjorde de det i stand til sig selv og til præsterne; for præsterne, Arons sønner, var beskæftiget med at ofre brændofrene og fedtstykkerne, lige til det blev nat. Derfor gjorde levitterne det i stand til sig selv og til præsterne, Arons sønner. v15  Sangerne, Asaf-sønnerne, stod på deres plads, sådan som David, Asaf, Heman og kongens seer Jedutun havde befalet, mens portvagterne stod ved hver sin port. Ingen af dem behøvede at forlade deres tjeneste, for deres brødre levitterne tilberedte det til dem.

v16  På den måde blev hele tjenesten for Herren ordnet den dag; de fejrede påsken og bragte brændofre på Herrens alter efter kong Josijas befaling. v17  De israelitter, som var til stede dengang, fejrede påsken og de usyrede brøds fest i syv dage. v18  En sådan påske havde der ikke været holdt i Israel, siden profeten Samuel levede; ingen af Israels konger havde holdt en påske som den, Josija holdt sammen med præsterne og levitterne og alle judæerne og de israelitter, som var til stede, og sammen med Jerusalems indbyggere. v19  I Josijas attende regeringsår holdt man denne påske.

#### Josijas død

v20  Efter alt dette, da Josija havde sat templet i stand, drog egypterkongen Neko op til kamp ved Karkemish ved Eufrat. Josija rykkede ud imod ham. v21  Neko sendte bud til ham og sagde: »Hvad er der os imellem, Judas konge? Det er ikke dig, jeg drager ud mod i dag, men det kongehus, jeg ligger i krig med. Gud har sagt, at jeg skal skynde mig. Lad være med at sætte dig op mod Gud, som er med mig, ellers vil han tilintetgøre dig!« v22  Men Josija trak sig ikke tilbage; han ville gøre sig fri ved at kæmpe imod ham. Han hørte ikke på Nekos ord, der kom fra Guds mund, men gik til kamp i Megiddos dal. v23  Da skød bueskytterne mod kong Josija, og kongen sagde til sine folk: »Få mig bort, for jeg er hårdt såret!« v24  Hans folk fik ham ned fra vognen og over i den anden vogn, han havde, og førte ham til Jerusalem, hvor han døde. Han blev begravet i sine fædres grave, og hele Juda og Jerusalem sørgede over Josija. v25  Jeremias sang dødsklage over Josija, og alle sangerne og sangerinderne sang om Josija i deres klagesange og gør det den dag i dag; det blev en fast skik i Israel. De står i Klagesangene.

v26  Hvad der ellers er at fortælle om Josija og hans fromme gerninger i overensstemmelse med, hvad der står i Herrens lov, v27  hvad der er at fortælle om ham, står fra først til sidst i Israels og Judas Kongers Bog.

### 2 Krøn 36

v1  Storbønderne tog Josijas søn Joakaz og gjorde ham til konge i Jerusalem efter hans far.

#### Joakaz

v2  Joakaz var treogtyve år, da han blev konge, og han regerede tre måneder i Jerusalem. v3  Men egypterkongen afsatte ham i Jerusalem og pålagde landet en bod på hundrede talenter sølv og en talent guld. v4  Så gjorde egypterkongen hans bror Eljakim til konge over Juda og Jerusalem og ændrede hans navn til Jojakim. Men Neko tog hans bror Joakaz med til Egypten.

#### Jojakim

v5  Jojakim var femogtyve år, da han blev konge, og han regerede elleve år i Jerusalem. Han gjorde, hvad der var ondt i Herren hans Guds øjne. v6  Babylonerkongen Nebukadnesar drog op mod ham og lagde ham i lænker for at føre ham til Babylon. v7  Nebukadnesar tog også nogle af karrene fra Herrens tempel med til Babylon og anbragte dem i sit tempel i Babylon.

v8  Hvad der ellers er at fortælle om Jojakim, om de afskyelige ting, han gjorde, og det, der ramte ham, står i Israels og Judas Kongers Bog. Hans søn Jojakin blev konge efter ham.

#### Jojakin

v9  Jojakin var atten år, da han blev konge, og han regerede tre måneder og ti dage i Jerusalem. Han gjorde, hvad der var ondt i Herrens øjne. v10  Året efter sendte kong Nebukadnesar nogle folk, som førte ham til Babylon tillige med de kostbare kar fra Herrens tempel. Så gjorde han hans farbror Sidkija til konge over Juda og Jerusalem.

#### Sidkija og Judas undergang

v11  Sidkija var enogtyve år, da han blev konge, og han regerede elleve år i Jerusalem. v12  Han gjorde, hvad der var ondt i Herren hans Guds øjne. Han ydmygede sig ikke over for profeten Jeremias, som talte ord, der kom fra Herrens mund. v13  Han gjorde tilmed oprør mod kong Nebukadnesar, der havde taget ham i ed ved Gud; han gjorde nakken stiv og hjertet hårdt og ville ikke vende om til Herren, Israels Gud. v14  Alle de ledende præster og overhovederne for folket blev mere og mere troløse og fulgte alle folkeslagenes afskyelige skikke. Herrens tempel, som han havde helliget i Jerusalem, gjorde de urent. v15  Herren, deres fædres Gud, sendte dem igen og igen advarsler gennem sine sendebud, fordi han ville skåne sit folk og sin bolig. v16  Men de spottede Guds sendebud og lod hånt om hans ord og holdt hans profeter for nar, indtil Herren blev så vred på sit folk, at han ikke længere ville skåne det. v17  Han lod kaldæerkongen drage op mod dem, og han dræbte deres unge mænd med sværd i deres hellige tempel. Han skånede hverken ung mand og pige eller gammel og olding; alle gav han i hans magt. v18  Alle karrene fra Guds hus, både store og små, og skattene i Herrens hus og kongens og hans stormænds skatte, alt bragte han til Babylon. v19  Så stak de ild på Guds hus og rev Jerusalems mur ned, og alle dens borge brændte de ned, så alle dens kostbare skatte blev ødelagt. v20  Dem, der var undsluppet sværdet, førte han i eksil til Babylon. De blev trælle for ham og hans sønner, og det var de, lige til perserkongen fik magten. v21  Det skete, for at Herrens ord ved Jeremias kunne gå i opfyldelse, indtil landet havde fået erstatning for sine sabbatter. Al den tid det lå øde hen, hvilede det, til der var gået halvfjerds år.

#### Perserkongen Kyros' forordning om templets genopførelse

v22  Men i perserkongen Kyros' første regeringsår vakte Herren perserkongen Kyros' ånd, for at Herrens ord ved Jeremias kunne opfyldes. I hele sit kongerige lod han følgende bekendtgøre både mundtligt og skriftligt: v23  »Dette siger perserkongen Kyros: Herren, himlens Gud, har givet mig alle jordens kongeriger, og han har pålagt mig at bygge ham et hus i Jerusalem i Juda. Må Gud Herren være med enhver iblandt jer af hele hans folk! Enhver skal drage derop!«

------------------------------------------------------------------------

## Ezras Bog

### Ezra 1

#### Perserkongen Kyros' forordning om templets genopførelse

v1  I perserkongen Kyros' første regeringsår vakte Herren perserkongen Kyros' ånd, for at Herrens ord ved Jeremias kunne opfyldes. I hele sit kongerige lod han følgende bekendtgøre både mundtligt og skriftligt: v2  »Dette siger perserkongen Kyros: Herren, himlens Gud, har givet mig alle jordens kongeriger, og han har pålagt mig at bygge ham et hus i Jerusalem i Juda. v3  Må Gud være med enhver iblandt jer af hele hans folk! Enhver skal drage op til Jerusalem i Juda og bygge på Herrens, Israels Guds, hus; det er den Gud, der er i Jerusalem. v4  Overalt, hvor der er nogen tilbage, der bor som fremmede, skal stedets befolkning forsyne dem med sølv og guld, gods og kvæg tillige med frivillige gaver til Guds hus i Jerusalem.«

v5  Overhovederne for Judas og Benjamins fædrenehuse brød nu op tillige med præsterne og levitterne, alle, hvis ånd Gud havde vakt til at drage op og bygge Herrens tempel i Jerusalem. v6  Og alle deres naboer støttede dem med sølvting, med guld, gods, kvæg og kostbare gaver, foruden alle de frivillige gaver.

v7  Kong Kyros lod karrene fra Herrens tempel hente; dem havde Nebukadnesar taget med fra Jerusalem og anbragt i sin guds tempel. v8  Nu lod perserkongen Kyros dem hente og overdrog dem til skatmesteren Mitredat, som lavede en fortegnelse over dem til Sheshbassar, Judas fyrste.

v9  Tallet på dem var: 30 guldskåle, 1000 sølvskåle, 29 offerknive, v10  30 guldbægre, 410 forskellige slags sølvbægre og 1000 andre kar. v11  I alt var der 5400 kar af guld og sølv. Alt dette tog Sheshbassar med, da de landflygtige drog op fra Babylon til Jerusalem.

### Ezra 2

#### Fortegnelse over dem, der vendte tilbage

v1  Dette er de folk, der stammede fra provinsen Juda, som drog op fra de landflygtiges fangenskab, dem babylonerkongen Nebukadnesar havde ført i eksil til Babylon, og som nu vendte hjem til Jerusalem og Juda, hver til sin by. v2  De kom sammen med Zerubbabel, Jeshua, Nehemja, Seraja, Re'elaja, Mordokaj, Bilshan, Mispar, Bigvaj, Rekum og Ba'ana.

Tallet på mændene i Israels folk: v3  Par'oshs efterkommere 2172; v4  Shefatjas efterkommere 372; v5  Araks efterkommere 775; v6  Pahat-Moabs efterkommere, nemlig Jeshuas og Joabs efterkommere, 2812; v7  Elams efterkommere 1254; v8  Zattus efterkommere 945; v9  Zakkajs efterkommere 760; v10  Banis efterkommere 642; v11  Bebajs efterkommere 623; v12  Azgads efterkommere 1222; v13  Adonikams efterkommere 666; v14  Bigvajs efterkommere 2056; v15  Adins efterkommere 454; v16  Aters efterkommere gennem Hizkija 98; v17  Besajs efterkommere 323; v18  Joras efterkommere 112; v19  Hashums efterkommere 223; v20  Gibbars efterkommere 95; v21  folkene fra Betlehem 123; v22  mændene fra Netofa 56; v23  mændene fra Anatot 128; v24  folkene fra Azmavet 42; v25  folkene fra Kirjat-Jearim, Kefira og Be'erot 743; v26  folkene fra Rama og Geba 621; v27  mændene fra Mikmas 122; v28  mændene fra Betel og Aj 223; v29  folkene fra Nebo 52; v30  Magbishs efterkommere 156; v31  en anden Elams efterkommere 1254; v32  Harims efterkommere 320; v33  folkene fra Lod, Hadid og Ono 725; v34  folkene fra Jeriko 345; v35  Sena'as efterkommere 3630.

v36  Præsterne: Jedajas efterkommere af Jeshuas hus 973; v37  Immers efterkommere 1052; v38  Pashkurs efterkommere 1247; v39  Harims efterkommere 1017.

v40  Levitterne: Jeshuas efterkommere gennem Kadmiel, Binnuj og Hodavja 74.

v41  Sangerne: Asafs efterkommere 128.

v42  Portvagterne: Efterkommerne efter Shallum, Ater, Talmon, Akkub, Hatita og Shobaj, i alt 139.

v43  Tempeltrællene: Efterkommerne efter Siha, Hasufa, Tabbaot, v44  Keros, Siaha, Padon, v45  Lebana, Hagaba, Akkub, v46  Hagab, Shalmaj, Hanan, v47  Giddel, Gahar, Reaja, v48  Resin, Nekoda, Gazzam, v49  Uzza, Pasea, Besaj, v50  Asna, me'unitterne, nefusitterne, v51  Bakbuk, Hakufa, Harhur, v52  Baslut, Mehida, Harsha, v53  Barkos, Sisera, Tama, v54  Nesia og Hatifa.

v55  Efterkommerne efter Salomos hoffolk: Efterkommerne efter Sotaj, Soferet, Peruda, v56  Jala, Darkon, Giddel, v57  Shefatja, Hattil, Pokeret-ha-Sebajim og Ami. v58  Tempeltrællene og efterkommerne efter Salomos hoffolk udgjorde i alt 392.

v59  Dette er dem, der drog op fra Tel-Mela, Tel-Harsha, Kerub-Addan og Immer, og som ikke kunne gøre rede for, om deres fædrenehus og slægt hørte til Israel: v60  Efterkommerne efter Delaja, Tobija og Nekoda, i alt 652. v61  Og af præsterne: Efterkommerne efter Hobaja og Kos og efterkommerne efter Barzillaj, som havde giftet sig med en af gileaditten Barzillajs døtre og taget navn efter dem. v62  De havde undersøgt, om de var registreret i mandtalslisten, men dér fandtes de ikke. De blev betragtet som urene og blev udelukket fra præstetjenesten. v63  Statholderen forbød dem at spise af det højhellige, indtil der fremstod en præst, der måtte bruge Urim og Tummim.

v64  Hele forsamlingen udgjorde i alt 42.360; v65  dertil kom deres trælle og trælkvinder; de udgjorde 7337; de havde også 200 sangere og sangerinder. v66  De havde 736 heste, 245 muldyr, v67  435 kameler og 6720 æsler.

v68  Da de kom til Herrens tempel i Jerusalem, gav nogle af overhovederne for fædrenehusene frivillige gaver, for at Guds hus kunne rejses på sit gamle fundament. v69  De gav efter evne til fonden for arbejdet 61.000 drakmer guld, 5000 miner sølv og 100 præstekjortler.

v70  Præsterne og levitterne og en del af folket bosatte sig i Jerusalem, mens sangerne, portvagterne og tempeltrællene bosatte sig i deres byer og alle øvrige israelitter i deres byer.

### Ezra 3

#### Offertjenesten genoptages

v1  Da den syvende måned kom, og israelitterne havde bosat sig i byerne, samledes folket alle som én i Jerusalem. v2  Og Jeshua, Josadaks søn, og hans brødre præsterne, og Zerubbabel, Shealtiels søn, og hans brødre tog fat på at bygge Israels Guds alter for at bringe brændofre på det som foreskrevet i gudsmanden Moses' lov. v3  De rejste alteret på dets gamle fundamenter, skønt de var grebet af rædsel for folkene fra andre lande. Så bragte de brændofre til Herren på alteret, brændofre om morgenen og om aftenen. v4  Derefter fejrede de løvhyttefesten som foreskrevet med det antal brændofre, der hørte til de enkelte dage, som det var fastsat for hver enkelt dag. v5  Og fra da af bragte de det daglige brændoffer og brændofferet på nymånedagene og ved alle Herrens hellige fester, samt alt det, man bragte som frivillige ofre til Herren. v6  Fra den første dag i den syvende måned begyndte de at bringe brændofre til Herren, selv om grunden til Herrens tempel ikke var lagt. v7  Så gav de stenhuggerne og tømrerne penge, og folkene fra Sidon og Tyrus gav de fødevarer og drikkevarer og olie, for at de skulle bringe cedertræ fra Libanon over havet til Jafo, sådan som perserkongen Kyros havde givet tilladelse til.

#### Templet grundlægges

v8  I den anden måned i det andet år, efter at de var kommet til Guds hus i Jerusalem, gik Zerubbabel, Shealtiels søn, og Jeshua, Josadaks søn, i gang sammen med de øvrige af deres brødre, præsterne og levitterne, og alle dem, der var kommet til Jerusalem fra fangenskabet; de indsatte levitterne fra tyve år og opefter til at lede arbejdet på Herrens tempel. v9  Og Jeshua, hans sønner og hans brødre, Kadmiel, Binnuj og Hodavja, trådte alle som én til for at lede dem, der skulle udføre arbejdet på Guds hus; det gjaldt også Henadads sønner sammen med deres sønner og brødre, levitterne.

v10  Da bygmestrene lagde grunden til Herrens tempel, trådte præsterne frem i deres dragt med trompeter, og levitterne, Asaf-sønnerne, med cymbler for at lovprise Herren, efter Israels konge Davids anvisning. v11  De stemte i med lovprisning og tak til Herren: »Han er god, hans trofasthed mod Israel varer til evig tid!« Og hele folket brød ud i høje jubelråb og lovpriste Herren, fordi grunden var lagt til Herrens tempel. v12  Mange af de præster og levitter og overhoveder for fædrenehusene, der var gamle, og som havde set det første tempel, græd højt, da de så grunden til dette tempel blive lagt. Men der var også mange, der løftede røsten i jubel og glæde, v13  og folk kunne ikke skelne lyden af det glade jubelråb fra lyden af folkets gråd, for folket brød ud i et højt jubelråb, og lyden kunne høres langt bort.

### Ezra 4

#### Fjendernes modstand mod byggeriet

v1  Men da Judas og Benjamins fjender hørte, at de, der havde været i landflygtighed, var ved at bygge Herren, Israels Gud, et tempel, v2  henvendte de sig til Zerubbabel og til overhovederne for fædrenehusene og sagde til dem: »Lad os være med til at bygge, for vi dyrker jeres Gud ligesom I. Ham har vi ofret til, lige siden assyrerkongen Asarhaddon bragte os hertil.« v3  Men Zerubbabel, Jeshua og de øvrige overhoveder for Israels fædrenehuse svarede: »Vi skal ikke i fællesskab bygge vor Gud et hus; vi alene skal bygge for Herren, Israels Gud, sådan som kong Kyros, Persiens konge, har befalet os.« v4  Men landets folk tog modet fra judæerne og skræmte dem fra at bygge. v5  De bestak nogle rådgivere til at kuldkaste deres planer, så længe perserkongen Kyros levede, til perserkongen Dareios' regering.

v6  I begyndelsen af Ahasverus' regering skrev de et anklageskrift mod Judas og Jerusalems indbyggere. v7  I Artaxerxes' regeringstid skrev Bishlam, Mitredat, Tab'el og alle deres embedsbrødre til perserkongen Artaxerxes. Skrivelsen var med aramaisk skrift og oversat til aramaisk.

v8   Guvernøren Rekum og skriveren Shimshaj skrev følgende brev vedrørende Jerusalem til kong Artaxerxes v9  – guvernøren Rekum, skriveren Shimshaj og alle deres embedsbrødre: dommerne, gesandterne, de persiske embedsmænd, de fra Erek og Babylon, elamitterne fra Susa v10  og de øvrige folkeslag, som den store og berømte Asnappar havde ført bort og bosat i Samarias byer og andre steder i provinsen Hinsides Floden. v11  Dette er en afskrift af brevet, som de sendte ham: »Til kong Artaxerxes fra dine tjenere, mændene i provinsen Hinsides Floden: v12  Du skal vide, konge, at de judæere, som drog op til os fra dig, er kommet til Jerusalem. De er i færd med at genopbygge denne oprørske og onde by; de er ved at gøre murene færdige og har udbedret fundamenterne. v13  Nu skal du vide, konge, at hvis byen genopbygges, og dens mure bliver gjort færdige, så vil de hverken betale skat, afgifter eller andre ydelser, og i sidste ende er det kongedømmet, der lider tab. v14  Og da vi er i kongens tjeneste, er det ikke passende, at vi ser på, at kongen bliver vanæret. Derfor sender vi nu underretning til dig, konge, v15  for at man kan undersøge dine forfædres annaler. Dér vil du erfare, at denne by har været en oprørsk by, som har påført kongedømmet og provinserne tab, og at den har gjort oprør fra tidernes morgen. Det var derfor, byen blev lagt i ruiner. v16  Du skal vide, konge, at hvis denne by genopbygges, og dens mure bliver gjort færdige, så har du ikke længere nogen besiddelse i provinsen Hinsides Floden!«

v17  Kongen sendte dette svar: »Til guvernøren Rekum, skriveren Shimshaj og alle deres embedsbrødre, som bor i Samaria og andre steder i provinsen Hinsides Floden. Vær hilset! v18  Den skrivelse, I har sendt os, er blevet læst op for mig i oversættelse. v19  Jeg har givet befaling til at undersøge det, og man har fundet frem til, at denne by fra tidernes morgen har rejst sig imod kongedømmet, og at den har gjort sig skyldig i opstand og oprør. v20  Men stærke konger har hersket over Jerusalem og haft herredømmet over hele provinsen Hinsides Floden. Og de har modtaget skat, afgifter og andre ydelser. v21  Giv derfor befaling til at standse disse mænd; denne by må ikke genopbygges, før der kommer befaling fra mig. v22  Se til, at I ikke er efterladende i denne sag, så ulykken bliver større, og kongedømmet lider tab.«

v23  Så snart afskriften af kong Artaxerxes' skrivelse var blevet læst op for Rekum, skriveren Shimshaj og deres embedsbrødre, tog de straks til Jerusalem og standsede judæerne med våbenmagt. v24  Derpå ophørte arbejdet på Guds hus i Jerusalem, og det lå stille indtil perserkongen Dareios' andet regeringsår.

### Ezra 5

#### Genoptagelsen af byggeriet under perserkongen Dareios

v1  Men profeten Haggaj og profeten Zakarias, Iddos søn, profeterede for judæerne i Juda og Jerusalem i Israels Guds navn. v2  Derefter gik Zerubbabel, Shealtiels søn, og Jeshua, Josadaks søn, i gang med at genopbygge Guds hus i Jerusalem, og Guds profeter var sammen med dem og hjalp dem.

v3  På den tid kom Tattenaj, statholderen over provinsen Hinsides Floden, Shetar-Bozenaj og deres embedsbrødre til dem og spurgte: »Hvem har givet jer befaling til at genopbygge dette hus og gøre træværket færdigt?« v4  Og videre spurgte de dem: »Hvad hedder de mænd, som opfører denne bygning?« v5  Men Guds øje vågede over judæernes ældste, og man måtte lade dem arbejde videre, indtil en indberetning var nået frem til Dareios, så han kunne sende dem en skrivelse om sagen.

v6  Afskrift af det brev, som Tattenaj, statholderen over provinsen Hinsides Floden, Shetar-Bozenaj og hans embedsbrødre, embedsmændene i provinsen Hinsides Floden, sendte til kong Dareios. v7  De sendte redegørelsen til ham, og den lød sådan: »Til kong Dareios. Vær hilset! v8  Du skal vide, konge, at da vi kom til provinsen Juda, til den store Guds hus, var det ved at blive bygget med kvadersten, og der blev sat træ på væggene. Arbejdet bliver udført omhyggeligt og skrider frem under deres hænder. v9  Vi stillede så de ældste dette spørgsmål: Hvem har givet jer befaling til at genopbygge dette hus og gøre træværket færdigt? v10  Vi spurgte dem også om deres navne, så vi kunne skrive deres lederes navne op og meddele dem til dig. v11  De gav os denne besked: Vi er tjenere for himlens og jordens Gud, og vi genopbygger det tempel, som blev bygget for mange år siden. En stor konge i Israel byggede det og fuldendte det. v12  Men fordi vore fædre vakte himlens Guds vrede, gav han dem i babylonerkongen, kaldæeren Nebukadnesars magt. Han ødelagde dette tempel, og folket førte han i eksil til Babylon. v13  Men i Kyros' første år som konge i Babylon udstedte kong Kyros en befaling om, at dette Guds hus skulle genopbygges. v14  Karrene af guld og sølv i Guds hus havde Nebukadnesar ført bort fra templet i Jerusalem og bragt dem til templet i Babylon. Nu lod kong Kyros dem hente fra templet i Babylon og gav dem til en, der hed Sheshbassar, som han havde gjort til statholder. v15  Han sagde til ham: Tag disse kar med, og anbring dem i templet i Jerusalem, for Guds hus skal nu bygges på sin gamle plads. v16  Så kom denne Sheshbassar og lagde fundamenterne til Guds hus i Jerusalem. Fra da af og indtil nu har man bygget på det; men det er ikke blevet færdigt.

v17  Hvis det nu behager dig, konge, så lad det blive undersøgt i det kongelige skatkammer ovre i Babylon, om det forholder sig sådan, at der er udstedt en befaling af kong Kyros om, at dette Guds hus i Jerusalem skal genopbygges. Send os så besked, konge, om din vilje i denne sag.«

### Ezra 6

v1  Så gav kong Dareios befaling til at undersøge arkiverne, hvor skattene i Babylon opbevares. v2  Og i borgen Ekbatana, i provinsen Medien, fandt man en bogrulle, hvorpå der var skrevet: Kundgørelse: v3  I kong Kyros' første regeringsår udstedte kong Kyros en befaling vedrørende Guds hus i Jerusalem: Templet skal genopbygges som stedet, hvor man bringer slagtofre. Den gamle grundplan skal følges. Det skal være tres alen højt og tres alen bredt. v4  Der skal være tre skifter kvadersten og ét skifte træ. Udgifterne skal dækkes af den kongelige kasse. v5  Endvidere skal de kar af guld og sølv fra Guds hus, som Nebukadnesar førte bort fra templet i Jerusalem og bragte til Babylon, udleveres. De skal tilbage til deres plads i templet i Jerusalem og anbringes i Guds hus.

v6  »Nu skal I, Tattenaj, statholder over provinsen Hinsides Floden, Shetar-Bozenaj og jeres embedsbrødre, embedsmændene i provinsen Hinsides Floden, holde jer borte derfra. v7  Lad arbejdet med dette Guds hus gå sin gang, og lad judæernes statholder og deres ældste bygge dette Guds hus på dets gamle plads. v8  Jeg udsteder hermed en befaling om, hvad I skal gøre for judæernes ældste, når de bygger dette Guds hus. Disse mænd skal have udgifterne dækket fuldt ud af de kongelige indtægter fra skatteopkrævningen i provinsen Hinsides Floden, således at arbejdet ikke går i stå. v9  Hvad de behøver af tyre, væddere og lam til deres brændofre til himlens Gud, og af hvede, salt, vin og salvningsolie, skal udleveres til dem hver dag uden undtagelse på forlangende af præsterne i Jerusalem, v10  så de kan bringe ofre til himlens Gud og bede for kongens og hans sønners liv.

v11  Jeg udsteder også en befaling om, at enhver, der overtræder denne bestemmelse, som straf skal have en bjælke revet ud af sit hus; på den skal han hænges op og nagles fast, og hans hus skal lægges i grus. v12  Måtte den Gud, der har ladet sit navn bo der, styrte enhver konge og ethvert folk, der tager skridt til at overtræde bestemmelsen og ødelægge dette Guds hus i Jerusalem. Jeg, Dareios, udsteder befalingen! Den skal udføres i alle enkeltheder.«

v13  Så gjorde Tattenaj, statholderen over provinsen Hinsides Floden, Shetar-Bozenaj og deres embedsbrødre, nøjagtigt som kong Dareios havde sendt besked om. v14  Judæernes ældste fortsatte med byggeriet, og det skred godt frem takket være profeten Haggajs og Iddos søn Zakarias' profetier. De byggede det færdigt på befaling af Israels Gud og på befaling af perserkongerne Kyros, Dareios og Artaxerxes. v15  Templet stod færdigt på den tredje dag i måneden adar i kong Dareios' sjette regeringsår.

#### Tempelindvielsen og påskefesten

v16  Israelitterne – præsterne, levitterne og de øvrige, der havde været i landflygtighed – fejrede indvielsen af Guds hus i glæde. v17  Ved indvielsen af Guds hus ofrede de hundrede tyre, to hundrede væddere og fire hundrede lam og som syndoffer for hele Israel tolv gedebukke, svarende til tallet på Israels stammer. v18  Så indsatte de præsterne i deres afdelinger og levitterne i deres skifter til tjenesten for Gud i Jerusalem, sådan som det er foreskrevet i Moses' bog.

v19  De fra landflygtigheden fejrede påsken den fjortende dag i den første måned. v20  Præsterne og levitterne havde renset sig, alle som én; de var alle sammen rene. De slagtede påskelammene for alle fra landflygtigheden og for deres brødre præsterne og sig selv. v21  I måltidet deltog de israelitter, som var vendt tilbage fra landflygtigheden, og alle, der havde skilt sig ud fra landets urene folk og havde sluttet sig til dem for at dyrke Herren, Israels Gud. v22  I syv dage fejrede de de usyrede brøds fest i glæde, for Herren havde bragt dem glæde; han havde vendt assyrerkongens hjerte til dem, så han støttede dem i arbejdet på Guds, Israels Guds, hus.

### Ezra 7

#### Perserkongen Artaxerxes' bemyndigelse af Ezra

v1  Senere, i perserkongen Artaxerxes' regeringstid, drog Ezra, søn af Seraja, søn af Azarja, søn af Hilkija, v2  søn af Shallum, søn af Sadok, søn af Akitub, v3  søn af Amarja, søn af Azarja, søn af Merajot, v4  søn af Zerakja, søn af Uzzi, søn af Bukki, v5  søn af Abishua, søn af Pinehas, søn af Eleazar, søn af ypperstepræsten Aron v6  – denne Ezra drog op fra Babylon. Han var skriftlærd, velbevandret i Moses' lov, som Herren, Israels Gud, havde givet. Kongen opfyldte alle hans ønsker, fordi Herren hans Guds hånd var over ham. v7  Nogle af israelitterne og af præsterne, levitterne, sangerne, portvagterne og tempeltrællene drog op til Jerusalem i kong Artaxerxes' syvende regeringsår. v8  Han kom til Jerusalem i den femte måned; det var i kongens syvende år. v9  Han havde besluttet at bryde op fra Babylon den første dag i den første måned, og den første dag i den femte måned kom han til Jerusalem, for hans Guds gode hånd var over ham. v10  For Ezra havde sat sig for at granske Herrens lov og følge den og lære Israel lov og ret.

v11  Dette er en afskrift af den skrivelse, som kong Artaxerxes gav præsten Ezra, den skriftlærde, skriftlærd i Herrens bud og love for Israel:

v12   »Artaxerxes, kongernes konge, til præsten Ezra, den skriftlærde, kyndig i himlens Guds lov: v13  Jeg udsteder hermed befaling om, at enhver i mit kongerige, der hører til Israels folk, dets præster og levitter, og som ønsker at drage til Jerusalem, kan drage derhen sammen med dig, v14  da du er sendt af kongen og hans syv rådgivere for at undersøge forholdene i Juda og Jerusalem ud fra din Guds lov, som du har i din hånd. v15  Du skal tage det sølv og guld med, som kongen og hans rådgivere har givet til Israels Gud, der har sin bolig i Jerusalem, v16  og alt det sølv og guld, du modtager i hele provinsen Babylon, tillige med de frivillige gaver, som folket og præsterne giver til deres Guds hus i Jerusalem. v17  Så skal du samvittighedsfuldt for disse penge købe tyre, væddere og lam med tilhørende afgrødeofre og drikofre, og du skal ofre dem på alteret i jeres Guds hus i Jerusalem. v18  Resten af sølvet og guldet kan du og dine brødre gøre med, som I finder det rigtigt efter jeres Guds vilje. v19  Og karrene, som du har modtaget til tjenesten i din Guds hus, skal du aflevere for Guds ansigt i Jerusalem. v20  Hvis der er andet, der behøves til din Guds hus, som det påhviler dig at betale, skal du få det fra de kongelige skatkamre.

v21  Jeg, kong Artaxerxes, udsteder hermed en befaling til alle skatmestrene i provinsen Hinsides Floden: Alt, hvad præsten Ezra, skriftlærd i himlens Guds lov, kræver af jer, skal I yde ham fuldt ud, v22  op til hundrede talenter sølv, hundrede kor hvede, hundrede bat vin, hundrede bat salvningsolie og så meget salt, der behøves. v23  Alt, hvad himlens Gud befaler med hensyn til himlens Guds hus, skal udføres med omhu, for at ikke kongens og hans sønners kongerige skal rammes af vrede. v24  Og I skal vide, at det ikke er tilladt at pålægge præsterne, levitterne, sangerne, portvagterne, tempeltrællene og andre, der gør tjeneste i dette Guds hus, skat, afgifter eller andre ydelser.

v25  Du, Ezra, skal ud fra den Guds visdom, du er i besiddelse af, indsætte dommere og retshåndhævere til at dømme hele folket i provinsen Hinsides Floden, alle dem, der kender din Guds love; og dem, som ikke kender dem, skal I belære. v26  Enhver, der ikke følger din Guds lov og kongens lov, over ham skal der samvittighedsfuldt fældes dom, enten henrettelse, forvisning, bøde eller fængsel.«

v27  Lovet være Herren, vore fædres Gud, som gav kongen den tanke at smykke Herrens hus i Jerusalem, v28  og som skaffede mig velvilje hos kongen og hans rådgivere og hos alle kongens mægtige stormænd. Fordi Herren min Guds hånd var over mig, fattede jeg mod og samlede nogle af Israels overhoveder; de skulle drage op sammen med mig.

### Ezra 8

#### Ezras rejse til Jerusalem

v1  Dette er de overhoveder for fædrenehusene med deres registrerede, som sammen med mig drog op fra Babylon under kong Artaxerxes' regering: v2  Af Pinehas' efterkommere: Gershom; af Itamars efterkommere: Daniel; af Davids efterkommere: Hattush, v3  Shekanjas søn; af Par'oshs efterkommere: Zekarja; sammen med ham blev 150 mænd registreret; v4  af Pahat-Moabs efterkommere: Eljo'enaj, Zerakjas søn; sammen med ham 200 mænd; v5  af Zattus efterkommere: Shekanja, Jahaziels søn; sammen med ham 300 mænd; v6  af Adins efterkommere: Ebed, Jonatans søn; sammen med ham 50 mænd; v7  af Elams efterkommere: Jesaja, Ataljas søn; sammen med ham 70 mænd; v8  af Shefatjas efterkommere: Zebadja, Mikaels søn; sammen med ham 80 mænd; v9  af Joabs efterkommere: Obadja, Jehiels søn; sammen med ham 218 mænd; v10  af Banis efterkommere: Shelomot, Josifjas søn; sammen med ham 160 mænd; v11  af Bebajs efterkommere: Zekarja, Bebajs søn; sammen med ham 28 mænd; v12  af Azgads efterkommere: Johanan, Katans søn; sammen med ham 110 mænd; v13  af Adonikams efterkommere, de sidste: deres navne var Elifelet, Je'iel og Shemaja; sammen med dem 60 mænd; v14  af Bigvajs efterkommere: Utaj og Zabbud; sammen med dem 70 mænd.

v15  Jeg samlede dem ved floden, der løber ud i Ahava. Dér lå vi i lejr i tre dage. Jeg gennemgik lægfolket og præsterne, men fandt ingen levitter dér. v16  Så sendte jeg bud efter overhovederne Eliezer, Ariel, Shemaja, Elnatan, Jarib, Elnatan, Natan, Zekarja og Meshullam og efter lærerne Jojarib og Elnatan, v17  og jeg befalede dem at gå til Iddo, overhovedet over stedet Kasifja. Jeg lagde dem de ord i munden, de skulle sige til Iddo og hans brødre, der boede på stedet Kasifja, at de skulle sende os nogle mænd, der kunne gøre tjeneste i vor Guds hus. v18  Og fordi vor Guds gode hånd var over os, sendte de os af efterkommerne efter Makli, søn af Levi, søn af Israel, en klog mand, Sherebja, sammen med hans sønner og brødre, 18 mand, v19  og af Meraris efterkommere Hashabja sammen med hans bror Jesaja og deres sønner, 20 mand, v20  og af tempeltrællene, som David og stormændene havde stillet til tjeneste for levitterne, 220 tempeltrælle, alle sammen udpeget med navns nævnelse.

v21  Derpå lod jeg ved floden Ahava udråbe en faste; vi skulle ydmyge os for vor Gud og bede ham om god rejse for os og vores børn og alle vores ejendele. v22  Jeg havde nemlig skammet mig for at anmode kongen om ryttere til at hjælpe os mod fjenden undervejs, for vi havde sagt til kongen: »Vor Guds hånd hviler beskyttende over alle, der søger ham; men hans mægtige vrede er over alle, der svigter ham.« v23  Vi fastede, og vi bad vor Gud om det, og han bønhørte os.

v24  Så udvalgte jeg tolv af de ledende præster samt Sherebja og Hashabja og sammen med dem ti af deres brødre. v25  Jeg vejede sølvet, guldet og karrene af til dem, den afgift til vor Guds hus, som kongen, hans rådgivere og hans stormænd og alle de israelitter, der befandt sig der, havde ydet. v26  Jeg vejede af og gav dem 650 talenter sølv og 100 sølvkar til to talenter samt 100 talenter guld, v27  tyve guldbægre til 1000 darejker og to kar af fin gul bronze, så kostbare som guld. v28  Jeg sagde til dem: »I er helliget Herren, og karrene er helliget; sølvet og guldet er en frivillig gave til Herren, jeres fædres Gud. v29  Våg over det og vogt det, indtil I får det afvejet for de ledende præster og levitter og for overhovederne for Israels fædrenehuse i Jerusalem, i kamrene i Herrens tempel.« v30  Så tog præsterne og levitterne imod det afvejede sølv og guld og karrene for at bringe det til Jerusalem, til vor Guds hus.

v31  Den tolvte dag i den første måned brød vi op fra floden Ahava for at drage til Jerusalem. Vor Guds hånd var over os; han reddede os fra fjender og røvere undervejs. v32  Vi kom til Jerusalem, og dér hvilede vi ud i tre dage. v33  Den fjerde dag vejede vi i vor Guds hus sølvet og guldet og karrene af og gav det til Meremot, præsten Urijas søn; sammen med ham var Eleazar, Pinehas' søn, og sammen med dem var levitterne Jozabad, Jeshuas søn, og Noadja, Binnujs søn. v34  Det hele blev gennemgået efter tal og vægt, og samtidig blev den samlede vægt skrevet op.

v35  De, der kom fra fangenskab og havde været i landflygtighed, bragte brændofre til Israels Gud: 12 tyre for hele Israel, 96 væddere, 77 lam og 12 syndofferbukke. Det var alt sammen et brændoffer til Herren.

v36  Så overgav de kongens forordninger til kongens satrapper og statholdere i provinsen Hinsides Floden, og de gav både folket og Guds hus deres støtte.

### Ezra 9

#### Ezras bodsklage

v1  Da de var færdige med det, kom stormændene til mig og sagde: »Folket Israel og præsterne og levitterne har ikke skilt sig ud fra folkene fra andre lande og deres afskyelige handlinger; det drejer sig om kana'anæerne, hittitterne, perizzitterne, jebusitterne, ammonitterne, moabitterne, egypterne og amoritterne. v2  For de selv og deres sønner har giftet sig med deres døtre, så den hellige slægt har blandet sig med folkene fra andre lande. Og stormændene og fyrsterne har været de første til denne troløshed.«

v3  Da jeg hørte det, flængede jeg mine klæder og min kappe, og jeg rev hår og skæg af og sad stiv af rædsel. v4  Alle de, der skælvede for Israels Guds ord mod troløsheden hos dem, der havde været i landflygtighed, samledes omkring mig; men jeg sad stiv af rædsel til aftenofferets tid. v5  Ved aftenofferets tid rejste jeg mig fra min bodsøvelse i mine flængede klæder og kappe; jeg faldt på knæ og bredte mine hænder ud mod Herren min Gud v6  og sagde: »Min Gud! Fuld af skam og skændsel løfter jeg mit ansigt mod dig, min Gud, for vore synder er vokset os over hovedet, og vor skyld når til himlen. v7  Lige siden vore fædres tid har vor skyld været stor, og på grund af vore synder er vi, vores konger og vores præster, blevet overgivet til andre landes konger, til sværd, fangenskab, udplyndring og skam, og sådan er det den dag i dag. v8  Men nu har vi et kort stykke tid haft den nåde fra Herren vor Gud, at han har ladet nogle få af os overleve og ladet os slå teltpløkken i på sit hellige sted, så vor Gud har givet vores øjne lys og givet os en smule livskraft i vores trældom. v9  Selv om vi er trælle, har vor Gud ikke svigtet os i vores trældom, men har skaffet os velvilje hos perserkongerne, så vi fik kræfter til at genopbygge vor Guds hus og genrejse dets ruiner, så vi fik et gærde i Juda og Jerusalem.

v10  Vor Gud, hvad skal vi nu sige efter dette? For vi har svigtet de befalinger, v11  du gav gennem dine tjenere, profeterne, da du sagde: Det land, I skal ind og tage i besiddelse, er et urent land på grund af de fremmede folks urenhed med de afskyelige handlinger, som de i deres urenhed har fyldt det med fra ende til anden. v12  Derfor må I ikke give jeres døtre til deres sønner, og I må ikke lade jeres sønner gifte sig med deres døtre. I må aldrig nogen sinde tilstræbe deres velfærd og lykke, for at I kan være stærke og nyde landets goder og lade det gå i arv til jeres sønner til evig tid. v13  Og med alt det, der er kommet over os på grund af vore onde gerninger og vor store skyld, har du, vor Gud, skånet os mere, end vi har fortjent, og givet os disse overlevende her. v14  Skulle vi så på ny overtræde dine bud ved at bringe os i familie med disse afskyelige folk? Ville du da ikke blive så vred på os, at du ville tilintetgøre os, så der ikke blev nogen overlevende tilbage? v15  Herre, Israels Gud, du er retfærdig; vi er i dag tilbage som overlevende. Nu står vi foran dig i al vor skyld; ingen kan bestå for dit ansigt på grund af dette.«

### Ezra 10

#### Opløsning af de blandede ægteskaber

v1  Mens Ezra grædende kastede sig ned foran Guds hus og bad og aflagde bekendelse, samledes en meget stor skare af israelitter omkring ham, mænd, kvinder og børn, og folket græd højt. v2  Shekanja, Jehiels søn, en af Elams efterkommere, tog til orde og sagde til Ezra: »Vi har været troløse mod vor Gud og giftet os med fremmede kvinder fra landets folk; men alligevel er der håb for Israel. v3  Lad os over for vor Gud slutte den pagt, at vi sender alle kvinder og deres børn bort, sådan som du, herre, og de, der skælver for vor Guds bud, råder til. Der bør handles efter loven! v4  Rejs dig, for sagen hviler på dig, men vi er med dig! Fat mod, og gå i gang!«

v5  Så rejste Ezra sig og tog de ledende præster og levitter og hele Israel i ed på, at de ville handle sådan, og det aflagde de ed på. v6  Derpå forlod Ezra stedet foran Guds hus og gik til Eljashibs søn Johanans kammer, hvor han tilbragte natten uden at spise eller drikke, fordi han sørgede over troløsheden hos dem, der havde været i landflygtighed.

v7  Så gik der bud ud til alle i Juda og Jerusalem, der havde været i landflygtighed, om at samles i Jerusalem. v8  Enhver, der ikke kom i løbet af tre dage, hans ejendom skulle der lægges band på efter stormændenes og de ældstes bestemmelse, og han skulle skilles ud fra de landflygtiges forsamling.

v9  I løbet af de tre dage samledes alle Judas og Benjamins mænd i Jerusalem; det var den niende måned, den tyvende dag i måneden. Hele folket satte sig på pladsen foran Guds hus, skælvende både på grund af sagen og på grund af regnen. v10  Så rejste præsten Ezra sig og sagde til dem: »I har handlet troløst ved at gifte jer med fremmede kvinder; I har øget Israels skyld. v11  Aflæg nu bekendelse for Herren, jeres fædres Gud, og gør hans vilje. Skil jer ud fra landets folk og de fremmede kvinder.« v12  Hele forsamlingen svarede med høj røst: »Ja, vi vil gøre, som du siger til os! v13  Men her er mange mennesker, og det er regntid; vi kan ikke blive stående herude. Og det er ikke en eller to dages arbejde, for vi er mange, der har syndet på dette punkt. v14  Lad vores stormænd træde frem for hele forsamlingen, og lad alle i vores byer, der har giftet sig med fremmede kvinder, komme på fastsatte tidspunkter og sammen med dem de ældste og dommerne fra hver enkelt by, for at vi kan vende vor Guds glødende vrede fra os i denne sag.« v15  Kun Jonatan, Asaels søn, og Jakzeja, Tikvas søn, satte sig imod det, og Meshullam og levitten Shabbetaj støttede dem.

v16  De, der havde været i landflygtighed, gjorde således, og præsten Ezra udvalgte mænd, overhovederne for de enkelte fædrenehuse, alle sammen med navns nævnelse. De holdt møde den første dag i den tiende måned for at undersøge sagen. v17  Og den første dag i den første måned var de færdige med sagen om alle de mænd, der havde giftet sig med fremmede kvinder.

v18  Blandt præsterne fandtes nogle, der havde giftet sig med fremmede kvinder. Af Josadaks søn Jeshuas efterkommere og hans brødre: Ma'aseja, Eliezer, Jarib og Gedalja. v19  De gav hånd på, at de ville sende deres hustruer bort, og deres skyldoffer var en vædder for deres skyld; v20  af Immers efterkommere: Hanani og Zebadja; v21  af Harims efterkommere: Ma'aseja, Elija, Shemaja, Jehiel og Uzija; v22  af Pashkurs efterkommere: Eljo'enaj, Ma'aseja, Ismael, Netan'el, Jozabad og El'asa. v23  Af levitterne: Jozabad, Shim'i, Kelaja, den samme som Kelita, Petakja, Juda og Eliezer. v24  Af sangerne: Eljashib. Af portvagterne: Shallum, Telem og Uri. v25  Af Israel: Af Par'oshs efterkommere: Ramja, Jizzija, Malkija, Mijjamin, Eleazar, Malkija og Benaja; v26  af Elams efterkommere: Mattanja, Zekarja, Jehiel, Abdi, Jeremot og Elija; v27  af Zattus efterkommere: Eljo'enaj, Eljashib, Mattanja, Jeremot, Zabad og Aziza; v28  af Bebajs efterkommere: Johanan, Hananja, Zabbaj, Atlaj; v29  af Banis efterkommere: Meshullam, Malluk, Adaja, Jashub, Sheal og Jeramot; v30  af Pahat-Moabs efterkommere: Adna, Kelal, Benaja, Ma'aseja, Mattanja, Besal'el, Binnuj og Manasse; v31  af Harims efterkommere: Eliezer, Jissija, Malkija, Shemaja, Simeon, v32  Benjamin, Malluk og Shemarja; v33  af Hashums efterkommere: Mattenaj, Mattatta, Zabad, Elifelet, Jeremaj, Manasse og Shim'i; v34  af Banis efterkommere: Ma'adaj, Amram, Uel, v35  Benaja, Bedja, Keluhu, v36  Vanja, Meremot, Eljashib, v37  Mattanja, Mattenaj og Ja'asaj; v38  af Binnujs efterkommere: Shim'i, v39  Shelemja, Natan, Adaja, v40  Maknadbaj, Shashaj, Sharaj, v41  Azar'el, Shelemja, Shemarja, v42  Shallum, Amarja og Josef; v43  af Nebos efterkommere: Je'iel, Mattitja, Zabad, Zebina, Jaddaj, Joel og Benaja. v44  Alle disse havde giftet sig med fremmede kvinder, men nu sendte de kvinderne og børnene bort.

------------------------------------------------------------------------

## Nehemias’ Bog

### Neh 1

#### Nehemias' bøn

v1  Nehemias', Hakaljas søns, beretning.

I det tyvende år, i måneden kislev, mens jeg var i borgen i Susa, v2  kom Hanani, en af mine brødre, sammen med nogle mænd fra Juda. Jeg spurgte dem ud om judæerne, de overlevende der var tilbage fra fangenskabet, og om Jerusalem, v3  og de svarede mig: »De, som dér i provinsen er tilbage fra fangenskabet, lever i stor nød og vanære. Jerusalems mur er brudt ned og dens porte gået op i flammer.«

v4  Da jeg hørte disse ord, satte jeg mig ned og græd og sørgede i dagevis, mens jeg fastede og bad for himlens Guds ansigt. v5  Jeg sagde: »Ak, Herre, himlens Gud, du store og frygtindgydende Gud, der bevarer pagten og troskaben mod dem, der elsker dig og holder dine bud! v6  Lad dit øre lytte og dine øjne være åbne, så du hører din tjeners bøn, som jeg nu beder for dit ansigt dag og nat for dine tjenere israelitterne. Jeg bekender de synder, som vi israelitter har begået mod dig, og som også jeg og min fars hus har begået. v7  Vi har handlet ondt mod dig og har ikke holdt de befalinger, love og retsregler, du gav din tjener Moses. v8  Husk det, du indskærpede din tjener Moses: Handler I troløst, vil jeg sprede jer blandt folkene; v9  men vender I om til mig og følger mine befalinger omhyggeligt, vil jeg samle jeres fordrevne, om så de befinder sig ved verdens ende. Jeg vil bringe dem til det sted, jeg har udvalgt til bolig for mit navn. v10  Det er dine tjenere og dit folk, som du har udfriet med din store kraft og stærke hånd. v11  Ak, Herre, lad dit øre lytte til din tjeners bøn og til bønnen fra dine tjenere, som ønsker at frygte dit navn. Lad det lykkes for mig, din tjener, lad mig finde barmhjertighed hos denne mand!« Jeg var nemlig mundskænk hos kongen.

### Neh 2

#### Nehemias får tilladelse til at rejse til Jerusalem

v1  I kong Artaxerxes' tyvende regeringsår, i måneden nisan, da jeg havde tilsyn med vinen, bar jeg vinen frem og gav kongen den. Jeg havde ikke før set mismodig ud, når jeg stod foran kongen, v2  så kongen spurgte mig: »Hvorfor ser du mismodig ud, når du ikke er syg? Det kan kun være, fordi du er ked af det.« Jeg blev meget bange, v3  men svarede kongen: »Kongen leve evigt! Hvorfor skulle jeg ikke være mismodig, når byen med mine fædres grave ligger i ruiner, og dens porte er fortæret af ild?« v4  Kongen spurgte mig: »Hvad er det, du ønsker?« Jeg bad til himlens Gud v5  og sagde til kongen: »Hvis det behager kongen, og hvis du har godhed for din tjener, så lad mig tage til Juda, til byen med mine fædres grave, så jeg kan genopbygge den.« v6  Kongen svarede mig, mens dronningen sad ved hans side: »Hvor længe vil din rejse vare, og hvornår kommer du tilbage?« Da kongen billigede, at jeg tog af sted, meddelte jeg ham tidspunktet. v7  Og jeg sagde til kongen: »Hvis det behager kongen, så lad mig få breve med til statholderne i provinsen Hinsides Floden, om at de skal lade mig rejse igennem, så jeg kan komme til Juda. v8  Lad mig også få et brev til Asaf, der har tilsyn med kongens parker, om at han skal give mig træ til bjælkerne i tempelborgens porte, til byens mur og til det hus, jeg skal bo i.« Det gav kongen mig, fordi min Guds gode hånd var over mig.

v9  Da jeg kom til statholderne i provinsen Hinsides Floden, gav jeg dem brevene fra kongen. Kongen havde sendt befalingsmænd og ryttere med mig. v10  Da horonitten Sanballat og den ammonitiske træl Tobija hørte det, blev de forbitrede over, at der var kommet et menneske, der ville israelitternes vel.

#### Den natlige inspektion af Jerusalems bymur

v11  Da jeg var kommet til Jerusalem og havde været der i tre dage, v12  begav jeg mig af sted om natten sammen med nogle få mænd uden at sige til nogen, hvad min Gud havde lagt mig på sinde at gøre for Jerusalem. Der var ikke andre dyr med end det, jeg red på. v13  Om natten red jeg ud gennem Dalporten forbi Dragekilden til Møgporten, og jeg undersøgte Jerusalems mure, hvor de var brudt ned, og hvor dens porte var fortæret af ild. v14  Da jeg nåede frem til Kildeporten og Kongedammen, var der ikke plads til, at dyret, jeg red på, kunne komme videre. v15  Så red jeg op gennem dalen om natten og undersøgte muren; derpå vendte jeg tilbage gennem Dalporten og kom hjem.

v16  Fyrsterne vidste ikke, hvor jeg havde været, og hvad jeg havde foretaget mig; indtil da havde jeg ikke sagt noget til judæerne, hverken til præsterne eller de fornemme og fyrsterne eller til de øvrige, der skulle udføre arbejdet. v17  Men nu sagde jeg til dem: »I ser den nød, vi er i; Jerusalem ligger i ruiner, og dens porte er gået op i flammer. Lad os nu genopbygge Jerusalems mur, så vi ikke længere lever i vanære.« v18  Da jeg fortalte dem, hvordan Guds hånd havde været god mod mig, og om de ord, kongen havde talt til mig, sagde de: »Vi vil gå i gang med at bygge!« Og så tog de ivrigt fat på den gode sag.

v19  Da horonitten Sanballat og den ammonitiske træl Tobija og araberen Geshem hørte det, spottede og hånede de os og sagde: »Hvad er det, I foretager jer? Vil I gøre oprør mod kongen?« v20  Men jeg svarede dem: »Himlens Gud vil lade det lykkes for os! Vi, hans tjenere, går i gang med at bygge, men I har hverken del eller ret i Jerusalem, og I får ikke eftermæle dér«

### Neh 3

#### Genopbygningen af muren

v1  Ypperstepræsten Eljashib og hans brødre, præsterne, gik i gang med at bygge Fåreporten; de tømrede den af bjælker og satte dens portfløje ind; så fortsatte de indtil Mea-tårnet og indtil Hanan'el-tårnet. v2  Ved siden af dem byggede mænd fra Jeriko og ved siden af dem Zakkur, Imris søn. v3  Fiskeporten byggede Sena'as efterkommere; de tømrede den af bjælker og satte dens portfløje ind med lås og slå. v4  Ved siden af dem arbejdede Meremot, Urijas søn, Kos' sønnesøn, med udbedringen af muren. Ved siden af dem arbejdede Meshullam, Berekjas søn, Meshezab'els sønnesøn; ved siden af dem arbejdede Sadok, Ba'anas søn; v5  ved siden af dem arbejdede folkene fra Tekoa; men de fornemme derfra ville ikke bøje nakken under arbejdet for deres herrer. v6  Jeshana-porten udbedrede Jojada, Paseas søn, og Meshullam, Besodjas søn; de tømrede den af bjælker og satte dens portfløje ind med lås og slå. v7  Ved siden af dem arbejdede gibeonitten Melatja og meronotitten Jadon sammen med mændene fra Gibeon og Mispa ved residensen for statholderen over provinsen Hinsides Floden; v8  ved siden af dem arbejdede Uzziel, Harhajas søn, en af guldsmedene; ved siden af ham arbejdede Hananja, en af salveblanderne; de byggede på Jerusalem indtil den brede mur; v9  ved siden af dem arbejdede Refaja, Hurs søn; han var leder for den ene halvdel af Jerusalems distrikt; v10  ved siden af ham arbejdede Jedaja, Harumafs søn, ud for sit hus; ved siden af ham arbejdede Hattush, Hashabnejas søn. v11  På den følgende strækning udbedrede Malkija, Harims søn, og Hashub, Pahat-Moabs søn, Ovntårnet; v12  ved siden af ham arbejdede Shallum, Hallokeshs søn, sammen med sine døtre; han var leder for den anden halvdel af Jerusalems distrikt.

v13  Dalporten udbedrede Hanun og indbyggerne i Zanoa; de genopbyggede den og satte dens portfløje ind med lås og slå, og de byggede tusind alen af muren indtil Møgporten; v14  Møgporten udbedrede Malkija, Rekabs søn, der var leder for Bet-ha-Kerems distrikt; han genopbyggede den og satte dens portfløje ind med lås og slå. v15  Kildeporten udbedrede Shallun, Kol-Hozes søn, der var leder for Mispas distrikt; han genopbyggede den, lagde tag over den og satte dens portfløje ind med lås og slå; han genopbyggede også muren ved Shela-dammen nær ved kongens have indtil trappen, der fører ned fra Davidsbyen. v16  Efter ham arbejdede Nehemja, Azbuks søn, der var leder for den ene halvdel af Bet-Surs distrikt, til et sted over for Davidsgravene og til den kunstige dam og kasernen; v17  efter ham arbejdede levitterne under ledelse af Rekum, Banis søn; ved siden af ham arbejdede Hashabja for sit distrikt; han var leder for den ene halvdel af Ke'ilas distrikt; v18  efter ham arbejdede hans brødre under ledelse af Binnuj, Henadads søn, der var leder for den anden halvdel af Ke'ilas distrikt; v19  ved siden af ham udbedrede Ezer, Jeshuas søn, der var leder for Mispa, den følgende strækning over for opgangen til våbenkammeret ved hjørnet; v20  efter ham udbedrede Baruk, Zabbajs søn, den følgende strækning fra hjørnet hen til døren til ypperstepræsten Eljashibs hus; v21  efter ham udbedrede Meremot, Urijas søn, Kos' sønnesøn, den følgende strækning fra døren til Eljashibs hus til enden af Eljashibs hus; v22  efter ham arbejdede præsterne, mænd fra omegnen; v23  efter dem arbejdede Benjamin og Hashub ud for deres hus; efter dem arbejdede Azarja, Ma'asejas søn, Ananjas sønnesøn, ved siden af sit hus; v24  efter ham udbedrede Binnuj, Henadads søn, den følgende strækning fra Azarjas hus til hjørnet og krogen; v25  efter ham arbejdede Palal, Uzajs søn, lige over for hjørnet og det øvre tårn, der springer frem fra kongens palads, ved vagtgården; efter ham arbejdede Pedaja, Par'oshs søn, v26  – tempeltrællene boede på Ofel – til et sted over for Vandporten mod øst og det fremspringende tårn; v27  efter ham udbedrede folkene fra Tekoa den følgende strækning over for det store fremspringende tårn indtil Ofel-muren. v28  Oven for Hesteporten arbejdede præsterne, hver især ud for sit hus; v29  efter dem arbejdede Sadok, Immers søn, ud for sit hus; efter ham arbejdede Shemaja, Shekanjas søn, der vogtede østporten; v30  efter ham udbedrede Hananja, Shelemjas søn, og Hanun, Salafs sjette søn, den følgende strækning; efter ham arbejdede Meshullam, Berekjas søn, ud for sit kammer; v31  efter ham arbejdede Malkija, en af guldsmedene, indtil tempeltrællenes og handelsmændenes hus over for Mifkad-porten og indtil tagværelset oven på krogen; v32  og mellem tagværelset oven på krogen og Fåreporten arbejdede guldsmedene og handelsmændene.

#### Fjendernes modstand mod byggeriet

v33  Da Sanballat hørte, at vi var i gang med at genopbygge muren, blev han rasende, og han begyndte at spotte judæerne. v34  Han talte til sine landsmænd og hæren i Samaria og sagde: »Hvad er det, disse elendige judæere laver? Vil de virkelig bygge muren? Vil de ofre og gøre det færdigt på én og samme dag? Vil de gøre de forbrændte sten i grusdyngerne levende?« v35  Og ammonitten Tobija, der stod ved siden af ham, sagde: »Selv om de bygger den op, så kan en ræv lave hul i deres stenmur, hvis den springer op på den!«

v36  Hør, vor Gud, hvordan vi er genstand for foragt! Lad deres hån komme over deres eget hoved, og lad dem blive udplyndret i et land, hvor de sidder i fangenskab! v37  Lad ikke deres skyld være skjult og deres synd blive slettet for dit ansigt, for de har krænket dem, der bygger!

v38  Men vi byggede på muren, og hele muren blev bygget sammen i halv højde, og folket havde mod til at gå videre.

### Neh 4

v1  Da Sanballat og Tobija og araberne, ammonitterne og ashdoditterne hørte, at udbedringen af Jerusalems mure skred frem, efterhånden som bruddene blev fyldt ud, blev de meget vrede. v2  De dannede alle en sammensværgelse for at angribe Jerusalem og skabe forvirring for mig. v3  Men vi bad til vor Gud og satte vagtposter imod dem til værn for byen dag og nat. v4  I Juda sagde man:

      »Bærernes kraft nedbrydes,  
      der er så mange murbrokker;  
      vi er ikke i stand til  
      at bygge på muren.«

v5  Og vore fjender sagde: »De må ikke få noget at vide eller se, før vi er midt iblandt dem; så slår vi dem ihjel og standser arbejdet!« v6  Men da de judæere, som boede i nærheden af dem, en halv snes gange var kommet og havde fortalt os om de planer, fjenderne havde udtænkt imod os, v7  opstillede jeg nogle folk neden for pladsen bag muren på de åbne steder; jeg opstillede folket familievis med deres sværd, lanser og buer. v8  Da jeg så dem, stod jeg frem og talte til de fornemme og fyrsterne og til resten af folket: »Vær ikke bange for dem! Husk på den store og frygtindgydende Herre, og kæmp for jeres brødre, jeres sønner, døtre, koner og jeres hjem!«

v9  Da vore fjender hørte, at vi var blevet underrettet, og da Gud således havde kuldkastet deres plan, vendte vi alle tilbage til muren, hver til sit arbejde. v10  Fra da af var den ene halvdel af mine folk beskæftiget med arbejdet, mens den anden halvdel stod væbnet med lanser, skjolde, buer og brynjer bag alle judæerne, v11  der byggede på muren; også bærerne var bevæbnede. De arbejdede alle med den ene hånd, mens de holdt spyddet i den anden. v12  Og enhver, der byggede, havde sit sværd bundet om lænden, mens de byggede. Den, der skulle støde i hornet, stod ved siden af mig. v13  Og jeg sagde til de fornemme og fyrsterne og til resten af folket: »Arbejdet er stort og omfattende, og vi er spredt langt fra hinanden på muren. v14  I skal samle jer omkring os på det sted, hvorfra I hører hornets klang. Vor Gud vil kæmpe for os!«

v15  Mens halvdelen stod væbnet med lanserne, arbejdede vi, fra det blev lyst, til stjernerne kom frem. v16  Samtidig sagde jeg til folket: »Enhver skal blive i Jerusalem om natten sammen med sine folk; de skal holde vagt om natten og arbejde om dagen.« v17  Og hverken jeg eller mine brødre, mine folk eller vagterne i mit følge tog tøjet af; enhver havde sit spyd i højre hånd.

### Neh 5

#### Sociale foranstaltninger

v1  Der lød stærke klager fra folket og deres hustruer mod deres judæiske brødre. v2  Nogle sagde: »Vi må give vores sønner og døtre i pant, for at vi kan få korn og noget at spise og opretholde livet.« v3  Andre sagde: »Vi må pantsætte vores marker, vingårde og huse, for at vi kan få korn under hungersnøden.« v4  Og andre sagde: »Vi har måttet belåne vores marker og vingårde for at få penge til skatten til kongen. v5  Vi er dog af samme kød og blod som vores brødre, og vores sønner er ligesom deres, men vi må tvinge vores sønner og døtre i trældom; ja, nogle af vores døtre er allerede gjort til trælle. Vi står magtesløse, for vores marker og vingårde tilhører andre!«

v6  Da jeg hørte deres klager og det, de sagde, blev jeg meget vred. v7  Og da jeg havde overvejet det, gik jeg i rette med de fornemme og fyrsterne og sagde til dem: »I driver åger med jeres brødre!« Derfor indkaldte jeg en stor forsamling v8  og sagde: »Vi har, så godt vi kunne, løskøbt vores judæiske brødre, som havde solgt sig til andre folk; men nu sælger I jeres brødre, og de må lade sig sælge til os!« Da de tav og ikke havde noget at sige, v9  sagde jeg: »I bærer jer ikke rigtigt ad! Burde I ikke vandre i frygt for vor Gud, så I undgik spotten fra de folk, som er vores fjender? v10  Både jeg, mine brødre og mine folk har lånt dem penge og korn; lad os nu eftergive dem denne gæld! v11  Giv dem straks deres marker, vingårde, olivenlunde og huse tilbage, og eftergiv dem de lån, I har givet dem i penge, korn, vin og olie!« v12  De svarede: »Vi vil give dem det tilbage og ikke kræve noget af dem. Vi vil gøre, som du siger.« Så tilkaldte jeg præsterne og tog dem i ed på, at de ville gøre sådan. v13  Jeg rystede kappefolden og sagde: »Sådan vil Gud ryste enhver ud af hans hus og ejendom, hvis han ikke holder dette ord, ja, sådan skal han rystes og blive tom!« Hele forsamlingen sagde amen, og de lovpriste Herren. Og folket handlede efter det.

v14  Endvidere har jeg og mine brødre, fra den dag jeg blev indsat til at være statholder i Judas land – fra kong Artaxerxes' tyvende år til hans toogtredivte år, i alt tolv år – ikke nydt godt af underholdet til statholderen. v15  De tidligere statholdere, som var før mig, havde lagt tunge byrder på folket ved at opkræve fyrre sekel sølv til deres daglige forbrug af brød og vin; også deres mænd undertrykte folket. Men det gjorde jeg aldrig, fordi jeg frygtede Gud. v16  Jeg har endog taget del i arbejdet med muren, skønt jeg ikke havde købt jord, og alle mine folk var samlet der ved arbejdet. v17  De fornemme og fyrsterne, hundrede og halvtreds mand, og de, der besøgte os fra folkeslagene rundt omkring os, sad ved mit bord. v18  Det, som hver dag skulle tillaves, en okse, seks udsøgte får og fjerkræ, blev tillavet på min bekostning, og hver tiende dag blev der fremskaffet al slags vin i mængde. Alligevel krævede jeg ikke underholdet til statholderen, for arbejdet lå som en tung byrde på folket.

v19  Min Gud, regn mig alt det til gode, som jeg har gjort for dette folk!

### Neh 6

#### Muren bygges færdig

v1  Da Sanballat, Tobija, araberen Geshem og resten af vores fjender hørte, at jeg havde bygget muren, og at der ikke var noget brud tilbage i den – dog havde jeg på det tidspunkt ikke sat portfløjene ind – v2  sendte Sanballat og Geshem bud til mig med den besked: »Kom og lad os mødes i Kefirim i Ono-dalen!« Men de planlagde ondt imod mig. v3  Jeg sendte derfor bud til dem og svarede: »Det er et stort arbejde, jeg er i gang med, så jeg kan ikke tage derned. Arbejdet ville ellers gå i stå, hvis jeg forsømte det og tog ned til jer.« v4  De sendte bud fire gange på samme måde, og jeg svarede dem på samme måde. v5  Så sendte Sanballat femte gang sin tjener til mig på samme måde med et åbent brev, v6  hvori der stod: »Blandt folkene hører man, og Gashmu bekræfter det, at du og judæerne tænker på at gøre oprør; det er derfor, du bygger muren. Og du vil være deres konge, efter hvad man siger. v7  Du har også ladet nogle profeter stå frem for at udråbe om dig i Jerusalem: ›Der er en konge i Juda!‹ Det vil kongen nu få at høre! Kom derfor, og lad os føre forhandlinger!«

v8  Jeg sendte bud til ham: »Det, du siger, er ikke sket! Det er noget, du selv har fundet på!« v9  De ville alle sammen gøre os bange, for de tænkte: »Når deres hænder synker, bliver arbejdet ikke udført.« Nu gjaldt det om at fatte mod!

v10  Jeg gik til Shemajas hus; han var søn af Delaja, sønnesøn af Mehetab'el; han var afskåret fra at komme. Han sagde:

      »Lad os mødes i Guds hus,  
      inde i templet;  
      lad os lukke templets døre,  
      for de kommer for at dræbe dig,  
      de kommer om natten for at dræbe dig!«

v11  Da sagde jeg: »Skulle en mand som jeg flygte? Og hvordan kan en mand som jeg gå ind i templet og beholde livet? Jeg går ikke derhen!« v12  Jeg blev nemlig klar over, at det ikke var Gud, der havde sendt ham, men at han havde udtalt profetien om mig, fordi Tobija og Sanballat havde bestukket ham. v13  Han var blevet bestukket, for at jeg skulle blive bange og gøre, som han sagde, så jeg havde begået en synd. Det ville de kunne bruge til at bringe mig i vanry, så de kunne håne mig.

v14  Min Gud, husk Tobija og Sanballat for disse gerninger, og ligesådan profetinden Noadja og resten af profeterne, som ville gøre mig bange.

v15  Efter tooghalvtreds dages forløb stod muren færdig den femogtyvende dag i måneden elul. v16  Da alle vores fjender hørte om det, og alle folkeslagene omkring os så det, forekom det dem meget forunderligt, og de forstod, at det var vor Guds vilje, at dette arbejde var udført.

v17  I de dage sendte Judas fornemme også mange breve til Tobija, og fra Tobija kom der svar til dem. v18  Mange i Juda var nemlig forbundet med ham ved ed, for han var svigersøn til Shekanja, Aras søn; og hans søn Johanan havde giftet sig med Berekjas søn Meshullams datter. v19  Man fortalte mig rygter om ham, og mine ord nåede ham. Tobija sendte mig også breve for at gøre mig bange.

### Neh 7

v1  Da muren var bygget, og jeg havde sat portfløjene ind, blev portvagterne, sangerne og levitterne udpeget. v2  Og jeg indsatte min bror Hanani og borgkommandanten Hananja over Jerusalem. For han var en mere pålidelig og gudfrygtig mand end de fleste. v3  Og jeg sagde til dem: »Jerusalems porte må først åbnes ved højlys dag, og mens de endnu står på vagt, skal de lukke og låse portene. Jerusalems indbyggere skal stå vagt, hver på sin post, hver ud for sit hus.«

#### Fortegnelse over dem, der var vendt tilbage

v4  Byen var udstrakt og stor, men der var få indbyggere i den, og familierne var ikke bygget op. v5  Da lagde Gud mig på sinde, at jeg skulle samle de fornemme, fyrsterne og folket for at lade dem registrere, og jeg fandt bogen med registeret over dem, der tidligere var draget op. I den fandt jeg skrevet:

v6  Dette er de folk, der stammede fra provinsen Juda, som drog op fra de landflygtiges fangenskab, dem babylonerkongen Nebukadnesar havde ført i eksil, og som nu vendte hjem til Jerusalem og Juda, hver til sin by. v7  De kom sammen med Zerubbabel, Jeshua, Nehemja, Azarja, Ra'amja, Nahamani, Mordokaj, Bilshan, Misperet, Bigvaj, Nekum og Ba'ana.

Tallet på mændene i Israels folk: v8  Par'oshs efterkommere 2172; v9  Shefatjas efterkommere 372; v10  Araks efterkommere 652; v11  Pahat-Moabs efterkommere, nemlig Jeshuas og Joabs efterkommere, 2818; v12  Elams efterkommere 1254; v13  Zattus efterkommere 845; v14  Zakkajs efterkommere 760; v15  Binnujs efterkommere 648; v16  Bebajs efterkommere 628; v17  Azgads efterkommere 2322; v18  Adonikams efterkommere 667; v19  Bigvajs efterkommere 2067; v20  Adins efterkommere 655; v21  Aters efterkommere gennem Hizkija 98; v22  Hashums efterkommere 328; v23  Besajs efterkommere 324; v24  Harifs efterkommere 112; v25  folkene fra Gibeon 95; v26  mændene fra Betlehem og Netofa 188; v27  mændene fra Anatot 128; v28  mændene fra Bet-Azmavet 42; v29  mændene fra Kirjat-Jearim, Kefira og Be'erot 743; v30  mændene fra Rama og Geba 621; v31  mændene fra Mikmas 122; v32  mændene fra Betel og Aj 123; v33  mændene fra et andet Nebo 52; v34  en anden Elams efterkommere 1254; v35  Harims efterkommere 320; v36  folkene fra Jeriko 345; v37  folkene fra Lod, Hadid og Ono 721; v38  Sena'as efterkommere 3930.

v39  Præsterne: Jedajas efterkommere af Jeshuas hus 973; v40  Immers efterkommere 1052; v41  Pashkurs efterkommere 1247; v42  Harims efterkommere 1017.

v43  Levitterne: Jeshuas efterkommere gennem Kadmiel, Binnuj og Hodavja 74.

v44  Sangerne: Asafs efterkommere 148.

v45  Portvagterne: Efterkommerne efter Shallum, Ater, Talmon, Akkub, Hatita og Shobaj, i alt 138.

v46  Tempeltrællene: Efterkommerne efter Siha, Hasufa, Tabbaot, v47  Keros, Sia, Padon, v48  Lebana, Hagaba, Shalmaj, v49  Hanan, Giddel, Gahar, v50  Reaja, Resin, Nekoda, v51  Gazzam, Uzza, Pasea, v52  Besaj, me'unitterne, nefushitterne, v53  Bakbuk, Hakufa, Harhur, v54  Baslit, Mehida, Harsha, v55  Barkos, Sisera, Tama, v56  Nesia og Hatifa.

v57  Efterkommerne efter Salomos hoffolk: Efterkommerne efter Sotaj, Soferet, Perida, v58  Jala, Darkon, Giddel, v59  Shefatja, Hattil, Pokeret-ha-Sebajim og Amon. v60  Tempeltrællene og efterkommerne efter Salomos hoffolk udgjorde i alt 392.

v61  Dette er dem, der drog op fra Tel-Mela, Tel-Harsha, Kerub-Addon og Immer, og som ikke kunne gøre rede for, om deres fædrenehus og slægt hørte til Israel: v62  Efterkommerne efter Delaja, Tobija og Nekoda, i alt 642. v63  Og af præsterne: Efterkommerne efter Hobaja og Kos og efterkommerne efter Barzillaj, som havde giftet sig med en af gileaditten Barzillajs døtre og taget navn efter dem. v64  De havde undersøgt, om de var registreret i mandtalslisten, men dér fandtes de ikke. De blev betragtet som urene og blev udelukket fra præstetjenesten. v65  Statholderen forbød dem at spise af det højhellige, indtil præsten fremstod, der måtte bruge Urim og Tummim.

v66  Hele forsamlingen udgjorde i alt 42.360; v67  dertil kom deres trælle og trælkvinder; de udgjorde 7337; de havde også 245 sangere og sangerinder. v68  Der var 435 kameler og 6720 æsler.

v69  En del af overhovederne for fædrenehusene gav gaver til arbejdet: Statholderen gav til fonden 1000 gulddrakmer, 50 stænkeskåle og 530 præstekjortler.

v70  Nogle af overhovederne for fædrenehusene gav gaver til fonden for arbejdet: 20.000 drakmer guld og 2200 miner sølv. v71  Det, som resten af folket gav, var: 20.000 drakmer guld, 2000 miner sølv og 67 præstekjortler.

v72  Præsterne og levitterne og en del af folket bosatte sig i Jerusalem, mens portvagterne, sangerne, tempeltrællene og alle øvrige israelitter bosatte sig i deres byer.

### Neh 8

#### Ezra oplæser loven

Da den syvende måned kom, og israelitterne havde bosat sig i byerne, v1  samledes hele befolkningen, alle som én, på pladsen foran Vandporten, og de bad Ezra, den skriftlærde, hente bogen med Moses' lov, den lov Herren havde pålagt Israel. v2  Den første dag i den syvende måned kom præsten Ezra med loven til forsamlingen, mænd, kvinder og alle, der var i stand til at lytte. v3  Og på pladsen foran Vandporten læste han den op, fra det blev lyst til midt på dagen, for mændene, kvinderne og dem, der var i stand til at lytte, og hele folket hørte opmærksomt på oplæsningen af lovbogen. v4  Ezra, den skriftlærde, stod på en platform af træ, der var lavet til formålet; på hans højre side stod Mattitja, Shema, Anaja, Urija, Hilkija og Ma'aseja, og til venstre for ham stod Pedaja, Mishael, Malkija, Hashum, Hashbaddana, Zekarja og Meshullam.

v5  Ezra åbnede bogen i hele folkets påsyn, for han stod højere end hele folket, og da han åbnede den, rejste alle sig. v6  Ezra priste Herren, den store Gud, og hele folket svarede med løftede hænder: »Amen, amen« og kastede sig til jorden for Herren. v7  Levitterne Jeshua, Bani, Sherebja, Jamin, Akkub, Shabbetaj, Hodija, Ma'aseja, Kelita, Azarja, Jozabad, Hanan og Pelaja forklarede loven for folket, mens folket blev stående, hvor de stod. v8  De læste tydeligt op af bogen med Guds lov og forklarede meningen, så man kunne forstå det, der blev læst.

v9  Derpå sagde statholderen Nehemias og præsten Ezra, den skriftlærde, og levitterne, der underviste folket, til hele folket: »Denne dag er hellig for Herren jeres Gud! I skal ikke sørge og græde!« For hele folket var begyndt at græde, da de hørte lovens ord. v10  Han sagde til dem: »Gå hen og spis fede retter og drik sød vin, og send noget af det til dem, der ikke har noget, for denne dag er hellig for Herren. Vær ikke bedrøvede, for glæde i Herren er jeres styrke!« v11  Og levitterne beroligede hele folket og sagde: »Vær stille, for denne dag er hellig! Vær ikke bedrøvede!« v12  Så gik hele folket hen for at spise og drikke og sende mad ud og holde en stor glædesfest, for de havde forstået de ord, der var forkyndt for dem.

#### Løvhyttefesten

v13  Den følgende dag samledes overhovederne for fædrenehusene i hele folket, præsterne og levitterne hos Ezra, den skriftlærde, for at skaffe sig indsigt i lovens ord. v14  I loven, som Herren havde pålagt ved Moses, fandt de skrevet, at israelitterne skulle bo i løvhytter under valfartsfesten i den syvende måned, v15  og at de skulle lade bud gå ud til alle deres byer og til Jerusalem og forkynde: »Gå ud i bjergene, og bring løv fra oliventræer, vilde oliventræer, myrter, palmer og løvrige træer, så vi kan bygge løvhytter som foreskrevet.«

v16  Så gik folket ud og bragte grene hjem og lavede løvhytter på hver sit tag, i deres gårde og i forgårdene til Guds hus og på pladsen ved Vandporten og pladsen ved Efraimporten. v17  Hele forsamlingen af dem, der var vendt tilbage fra fangenskabet, lavede løvhytter og boede i dem. Det havde israelitterne ikke gjort fra Josvas, Nuns søns, dage indtil denne dag. Det blev en meget stor glædesfest. v18  Ezra læste op af Guds lovbog dag efter dag, fra den første dag til den sidste; de fejrede festen i syv dage, og på den ottende dag holdt de festforsamling i overensstemmelse med forordningen.

### Neh 9

#### Folkets syndsbekendelse

v1  Den fireogtyvende dag i denne måned samledes israelitterne under faste, klædt i sæk og med jord strøet på hovedet. v2  Israels slægt skilte sig ud fra alle de fremmede, og de trådte frem og bekendte deres synder og deres fædres skyld. v3  De rejste sig op, og der blev læst op af Herren deres Guds lovbog en fjerdedel af dagen, og i en anden fjerdedel aflagde de bekendelse og tilbad Herren deres Gud. v4  Og Jeshua, Bani, Kadmiel, Shebanja, Bunni, Sherebja, Bani og Kenani gik op på levitternes forhøjning og råbte med høj røst til Herren deres Gud. v5  Og levitterne Jeshua, Kadmiel, Bani, Hashabneja, Sherebja, Hodija, Shebanja og Petakja sagde: »Rejs jer, pris Herren jeres Gud fra evighed til evighed!«

      Lovet være dit herlige navn,  
      der er ophøjet over al lov og pris.

       v6  Du, Herre, er den eneste.  
      Du skabte himlen,  
      himlenes himmel med hele dens hær,  
      jorden med alt, hvad den rummer,  
      havene med alt, hvad de rummer.  
      Du giver dem alle livet,  
      og himlens hær tilbeder dig.

       v7  Du er Gud Herren,  
      som udvalgte Abram  
      og førte ham ud fra Ur i Kaldæa,  
      du gav ham navnet Abraham.  
       v8  Du fandt hans hjerte trofast mod dig,  
      og du sluttede pagten med ham  
      om at give kana'anæernes land,  
      hittitternes, amoritternes,  
      perizzitternes, jebusitternes og girgashitternes land,  
      om at give det til hans efterkommere;  
      og du holdt dit løfte,  
      for du er retfærdig.

       v9  Du så vore fædres lidelse i Egypten,  
      du hørte deres skrig ved Sivhavet.  
       v10  Du gjorde tegn og undere mod Farao,  
      mod alle hans trælle og hele folket i hans land,  
      for du vidste, at de handlede mod dem i overmod,  
      og du skabte dig et navn, som du har den dag i dag.  
       v11  Du kløvede havet foran dem,  
      så de gik tørskoet gennem havet;  
      men deres forfølgere kastede du i dybet  
      som en sten i de vældige vande.  
       v12  I en skysøjle førte du dem om dagen,  
      og i en ildsøjle om natten  
      for at oplyse vejen for dem,  
      som de skulle vandre.

       v13  Du steg ned på Sinajs bjerg  
      og talte med dem fra himlen;  
      du gav dem  
      retfærdige retsregler,  
      sande love,  
      gode lovbud og befalinger.  
       v14  Du kundgjorde dem  
      din hellige sabbat,  
      du gav dem  
      befalinger, lovbud og love  
      ved din tjener Moses.  
       v15  Du gav dem brød fra himlen  
      til at stille deres sult;  
      du lod vand strømme ud af klippen  
      til at stille deres tørst.  
      Du befalede dem at gå ind  
      og tage det land i besiddelse,  
      som du havde svoret  
      at give dem.  
       v16  Men de, vore fædre, handlede selvrådigt,  
      de gjorde nakken stiv  
      og adlød ikke dine befalinger.  
       v17  De nægtede at adlyde,  
      og de huskede ikke de undere,  
      du havde gjort for dem;  
      de gjorde nakken stiv og satte sig i hovedet  
      at vende tilbage til trældommen i Egypten.  
      Men du er en tilgivelsens Gud,  
      nådig og barmhjertig,  
      sen til vrede og rig på troskab,  
      så du svigtede dem ikke.  
       v18  De støbte sig endog  
      et billede af en tyrekalv  
      og sagde: »Her er din Gud,  
      som førte dig op fra Egypten!«  
      De gjorde sig skyldige i grove forhånelser.  
       v19  Men i din store barmhjertighed  
      svigtede du dem ikke i ørkenen;  
      skysøjlen veg ikke fra dem,  
      når den om dagen skulle føre dem på vejen,  
      ildsøjlen ej heller om natten,  
      når den skulle oplyse vejen for dem,  
      som de skulle vandre.  
       v20  Du gav dem din gode ånd  
      for at give dem indsigt;  
      du forholdt dem ikke din manna,  
      du gav dem vand til at stille deres tørst.  
       v21  I fyrre år sørgede du for dem,  
      så de ikke led mangel i ørkenen;  
      deres klæder blev ikke slidt i laser,  
      og deres fødder svulmede ikke op.

       v22  Du gav dem kongeriger og folkeslag,  
      som du tildelte som grænseland;  
      de erobrede Sihons land,  
      Heshbons konges land,  
      og landet, der tilhørte Og,  
      Bashans konge.  
       v23  Du gjorde deres børn talrige  
      som himlens stjerner,  
      du førte dem til det land,  
      du havde lovet deres fædre,  
      at de skulle gå ind og tage i besiddelse.  
       v24  Og børnene kom ind  
      og tog landet i besiddelse;  
      foran dem undertvang du  
      landets indbyggere, kana'anæerne,  
      og du gav dem i deres hånd,  
      både deres konger og landets folk,  
      så de kunne gøre med dem, hvad de ville.  
       v25  De indtog befæstede byer  
      og frugtbar jord,  
      de tog huse i besiddelse,  
      der var fulde af alt godt,  
      cisterner, vingårde, olivenlunde  
      og frugttræer i mængde.  
      De spiste, blev mætte og fede,  
      de svælgede i dine rige, gode gaver.

       v26  Men de blev trodsige og gjorde oprør mod dig  
      og vendte ryggen til din lov.  
      De dræbte dine profeter,  
      som formanede dem  
      til at omvende sig til dig.  
      De gjorde sig skyldige i grove forhånelser.  
       v27  Da gav du dem i deres fjenders hånd,  
      og de bragte trængsler over dem.  
      I deres trængsler råbte de til dig;  
      du hørte dem fra himlen,  
      og i din store barmhjertighed gav du dem befriere,  
      som frelste dem fra deres fjenders hånd.

       v28  Men så snart de fik fred,  
      gjorde de på ny,  
      hvad der var ondt i dine øjne.  
      Så gav du dem i deres fjenders hånd,  
      og de herskede over dem.  
      De råbte igen til dig,  
      og du hørte dem fra himlen og reddede dem  
      gang på gang i din barmhjertighed.  
       v29  Du formanede dem til at vende om til din lov,  
      men de handlede selvrådigt og adlød ikke dine bud.  
      De syndede mod dine retsregler,  
      som mennesket lever ved, når det følger dem.  
      I trods vendte de ryggen til,  
      de gjorde nakken stiv og ville ikke høre.  
       v30  Du bar over med dem  
      i mange år,  
      og du formanede dem ved din ånd  
      gennem profeterne,  
      og da de ikke ville lytte,  
      gav du dem i fremmede folks hånd.  
       v31  Men i din store barmhjertighed  
      gjorde du det ikke af med dem,  
      og du svigtede dem ikke,  
      for du er en nådig og barmhjertig Gud.

       v32  Og nu, vor Gud, du store Gud,  
      du vældige og frygtindgydende,  
      som bevarer pagten og troskaben:  
      Lad det være nok med de trængsler,  
      som har ramt os,  
      vore konger og vore stormænd,  
      vore præster og vore profeter,  
      vore fædre og hele vort folk  
      fra assyrerkongernes dage  
      indtil i dag.  
       v33  Du er retfærdig  
      i alt det, der har ramt os,  
      for du har vist trofasthed,  
      mens vi har handlet uretfærdigt.  
       v34  Vore konger og vore stormænd,  
      vore præster og vore fædre  
      fulgte ikke din lov,  
      de lyttede ikke til de bud og formaninger,  
      du havde givet dem.  
       v35  Trods deres kongedømme,  
      trods den store godhed, du havde vist dem,  
      og trods det vidtstrakte, frugtbare land,  
      du havde givet dem,  
      ville de ikke tjene dig og ikke vende om  
      fra deres onde gerninger.  
       v36  Derfor er vi i dag trælle!  
      I landet, du gav vore fædre,  
      for at de kunne nyde dets frugt og dets goder,  
      i det land er vi nu trælle.  
       v37  Dets rige afgrøde tilfalder de konger,  
      du har sat over os for vore synders skyld;  
      de hersker over vore kroppe og vort kvæg, som de har lyst.  
      Vi er i stor nød!

### Neh 10

#### Forpligtelsen på overholdelse af loven

v1  På grund af alt dette indgår vi skriftligt en overenskomst.

Den forseglede skrivelse var underskrevet af vores stormænd, levitter og præster. v2  Den forseglede skrivelse var underskrevet af: Statholderen Nehemias, Hakaljas søn, Sidkija, v3  Seraja, Azarja, Jirmeja, v4  Pashkur, Amarja, Malkija, v5  Hattush, Shebanja, Malluk, v6  Harim, Meremot, Obadja, v7  Daniel, Ginneton, Baruk, v8  Meshullam, Abija, Mijjamin, v9  Ma'azja, Bilgaj og Shemaja; det var præsterne. v10  Levitterne: Jeshua, Azanjas søn, Binnuj, en af Henadads sønner, Kadmiel v11  og deres brødre Shebanja, Hodija, Kelita, Pelaja, Hanan, v12  Mika, Rehob, Hashabja, v13  Zakkur, Sherebja, Shebanja, v14  Hodija, Bani og Beninu. v15  Folkets overhoveder: Par'osh, Pahat-Moab, Elam, Zattu, Bani, v16  Bunni, Azgad, Bebaj, v17  Adonija, Bigvaj, Adin, v18  Ater, Hizkija, Azzur, v19  Hodija, Hashum, Besaj, v20  Harif, Anatot, Nebaj, v21  Magpiash, Meshullam, Hezir, v22  Meshezab'el, Sadok, Jaddua, v23  Pelatja, Hanan, Anaja, v24  Hosea, Hananja, Hashub, v25  Hallokesh, Pilka, Shobek, v26  Rekum, Hashabna, Ma'aseja, v27  Akija, Hanan, Anan, v28  Malluk, Harim og Ba'ana.

v29  Resten af folket, præsterne, levitterne, portvagterne, sangerne, tempeltrællene og alle, der havde skilt sig ud fra de fremmede folk og holdt sig til Guds lov, tillige med deres hustruer, sønner og døtre, alle, der var i stand til at forstå, v30  sluttede sig til deres fornemme landsmænd og gik ind under forbandelseseden om at følge Guds lov, som blev givet ved Guds tjener Moses, og omhyggeligt at holde alle Herrens, vor Herres, befalinger, retsregler og love.

v31  Vi vil ikke give vores døtre til landets folk, og vi vil ikke lade vores sønner gifte sig med deres døtre. v32  Og når landets folk på sabbatsdagen kommer med deres varer og al slags korn for at sælge det, vil vi ikke købe det på sabbatten eller på nogen helligdag. Vi vil give afkald på det syvende års afgrøder og i det år eftergive enhver gæld. v33  Vi vil forpligte os til at give en tredjedel sekel om året til tjenesten i vor Guds hus, v34  til skuebrødene, det daglige afgrødeoffer, det daglige brændoffer, ofrene på sabbatterne, nymånedagene og ved festerne, til helliggaverne og til syndofrene til soning for Israel, og til hele tjenesten i vor Guds hus. v35  Vi, præsterne, levitterne og folket, har kastet lod mellem fædrenehusene om levering af brændet, der skal bruges til vor Guds hus til fastsatte tidspunkter, år efter år, til at brænde på Herren vor Guds alter som foreskrevet i loven. v36  Vi vil år efter år bringe den første afgrøde af vores jord og førstegrøden af frugten på alle træer til Herrens tempel. v37  Vi vil også bringe de førstefødte af vores sønner og af vores kvæg, som foreskrevet i loven, de førstefødte både af vores hornkvæg og vores småkvæg, til vor Guds hus til de præster, der gør tjeneste i vor Guds hus. v38  Det bedste af vores dej og af vores afgifter og af frugten af alle træer, vin og olie vil vi bringe til præsterne i kamrene i vor Guds hus, og tienden af vores jord til levitterne; det er de levitter, der indsamler tienden i alle de byer, hvor vi har vores arbejde. v39  Og præsten, en af Arons sønner, skal være sammen med levitterne, når de indsamler tienden; og levitterne skal bringe tienden af tienden op til vor Guds hus, til rummene i skatkammeret. v40  For israelitterne og levitterne skal bringe afgiften af korn, vin og olie til kamrene. Og dér er helligdommens kar og de præster, der gør tjeneste, og portvagterne og sangerne. Vi vil ikke svigte vor Guds hus.

### Neh 11

#### Fortegnelse over Jerusalems og Judas indbyggere

v1  Folkets stormænd bosatte sig i Jerusalem. Resten af folket kastede lod om, hvilken tiendedel der skulle bosætte sig i Jerusalem, den hellige by; de ni tiendedele skulle bo i de øvrige byer. v2  Folket priste alle de mænd, der frivilligt bosatte sig i Jerusalem.

v3  Dette er overhovederne i provinsen, som bosatte sig i Jerusalem. I Judas byer boede hver på sin ejendom i deres byer: Israel, præsterne, levitterne, tempeltrællene og efterkommerne efter Salomos hoffolk. v4  I Jerusalem bosatte nogle af judæerne og nogle af benjaminitterne sig.

Af judæerne: Ataja, søn af Uzzija, søn af Zekarja, søn af Amarja, søn af Shefatja, søn af Mahalal'el, en af Peres' efterkommere. v5  Ma'aseja, søn af Baruk, søn af Kol-Hoze, søn af Hazaja, søn af Adaja, søn af Jojarib, søn af Zekarja, en af shelanitterne. v6  Peres' efterkommere, der bosatte sig i Jerusalem, udgjorde i alt 468 våbenføre mænd.

v7  Dette er benjaminitterne: Sallu, søn af Meshullam, søn af Jo'ed, søn af Pedaja, søn af Kolaja, søn af Ma'aseja, søn af Itiel, søn af Jesaja; v8  hans brødre, der var heltemodige mænd, udgjorde 928. v9  Joel, Zikris søn, havde tilsyn med dem, mens Juda, Senuas søn, var den næstøverste i byen.

v10  Af præsterne: Jedaja, søn af Jojarib, Jakin, v11  Seraja, søn af Hilkija, søn af Meshullam, søn af Sadok, søn af Merajot, søn af Akitub, den øverste over Guds hus; v12  deres brødre, der udførte arbejdet på templet, udgjorde 822; Adaja, søn af Jeroham, søn af Pelalja, søn af Amsi, søn af Zekarja, søn af Pashkur, søn af Malkija; v13  hans brødre, der var overhoveder for fædrenehusene, udgjorde 242; Amashaj, søn af Azar'el, søn af Akzaj, søn af Meshillemot, søn af Immer; v14  hans brødre, der var heltemodige mænd, udgjorde 128. Zabdiel, Gedolims søn, havde tilsyn med dem.

v15  Af levitterne: Shemaja, søn af Hashub, søn af Azrikam, søn af Hashabja, søn af Bunni; v16  Shabbetaj og Jozabad, der hørte til levitternes overhoveder, stod over det udvendige arbejde på Guds hus. v17  Mattanja, søn af Mika, søn af Zabdi, søn af Asaf, der forestod lovsangen, sang takkesangen under bønnen; Bakbukja, den næstøverste af hans brødre, og Abda, søn af Shammua, søn af Galal, søn af Jedutun. v18  Levitterne i den hellige by udgjorde i alt 284.

v19  Portvagterne: Akkub, Talmon og deres brødre, der holdt vagt i portene; de udgjorde 172.

v20  Resten af Israel, præsterne og levitterne, var i alle Judas byer, hver på sin arvelod. v21  Tempeltrællene bosatte sig på Ofel, og Siha og Gishpa stod over tempeltrællene.

v22  Uzzi, søn af Bani, søn af Hashabja, søn af Mattanja, søn af Mika, en af Asaf-sønnerne, som sang under tjenesten i Guds hus, havde tilsyn med levitterne i Jerusalem. v23  De var under kongelig befaling, med en fast ordning for sangerne dag for dag. v24  Og Petakja, søn af Meshezab'el, en af Judas søn Zeras efterkommere, var til rådighed for kongen i alle sager vedrørende folket.

v25  Angående landsbyerne med tilhørende marker: Nogle af judæerne boede i Kirjat-Arba med tilhørende småbyer, Dibon med tilhørende småbyer, Jekabse'el med tilhørende landsbyer, v26  Jeshua, Molada, Bet-Pelet, v27  Hasar-Shual, Be'ersheba med tilhørende småbyer, v28  Siklag, Mekona med tilhørende småbyer, v29  En-Rimmon, Sor'a, Jarmut, v30  Zanoa-Adullam med tilhørende landsbyer, Lakish med tilhørende marker og Azeka med tilhørende småbyer. De slog sig ned fra Be'ersheba til Hinnom-dalen.

v31  Benjaminitterne var i Geba, Mikmas, Ajja, Betel med tilhørende småbyer, v32  Anatot, Nob, Ananja, v33  Hasor, Rama, Gittajim, v34  Hadid, Sebo'im, Neballat, v35  Lod, Ono og Ge-Harashim. v36  Og nogle judæiske skifter af levitterne kom til Benjamin.

### Neh 12

#### Fortegnelse over præster og levitter

v1  Dette er de præster og levitter, som drog op sammen med Zerubbabel, Shealtiels søn, og Jeshua: Seraja, Jirmeja, Ezra, v2  Amarja, Malluk, Hattush, v3  Shekanja, Rekum, Meremot, v4  Iddo, Ginnetoj, Abija, v5  Mijjamin, Ma'adja, Bilga, v6  Shemaja, Jojarib, Jedaja, v7  Sallu, Amok, Hilkija og Jedaja. Det var overhovederne for præsterne og deres brødre på Jeshuas tid.

v8  Levitterne: Jeshua, Binnuj, Kadmiel, Sherebja, Juda og Mattanja; han og hans brødre stod for takkesangen. v9  Bakbukja, Unni og deres brødre stod over for dem i vagttjenesten.

v10  Jeshua fik sønnen Jojakim, Jojakim fik Eljashib, Eljashib fik Jojada, v11  Jojada fik Jonatan, og Jonatan fik Jaddua.

v12  På Jojakims tid var disse præster overhoveder for fædrenehuse: For Seraja: Meraja; for Jirmeja: Hananja; v13  for Ezra: Meshullam; for Amarja: Johanan; v14  for Meliku: Jonatan; for Shebanja: Josef; v15  for Harim: Adna; for Merajot: Helkaj; v16  for Iddo: Zekarja; for Ginneton: Meshullam; v17  for Abija: Zikri; for Minjamin: ...; for Moadja: Piltaj; v18  for Bilga: Shammua; for Shemaja: Jonatan; v19  for Jojarib: Mattenaj; for Jedaja: Uzzi; v20  for Sallaj: Kallaj; for Amok: Eber; v21  for Hilkija: Hashabja; og for Jedaja: Netan'el. v22  På Eljashibs, Jojadas, Johanans og Jadduas tid, frem til perseren Dareios' regering, blev de præster, der var overhoveder for fædrenehuse, optegnet.

v23  Levitterne: Overhovederne for fædrenehuse står i Krøniken indtil Eljashibs søn Johanans tid. v24  Levitternes overhoveder var: Hashabja, Sherebja, Jeshua, Kadmiels søn, og deres brødre; de stod over for dem for at lovprise og takke efter gudsmanden Davids befaling, vagtskifte for vagtskifte; v25  Mattanja, Bakbukja, Obadja, der var sangere, mens Meshullam, Talmon og Akkub, der var portvagter, holdt vagt i forrådskamrene i portene. v26  De var samtidige med Jojakim, der var søn af Jeshua og sønnesøn af Josadak, og samtidige med statholderen Nehemias og præsten Ezra, den skriftlærde.

#### Bymurens indvielse

v27  Da Jerusalems mur skulle indvies, opsøgte man levitterne overalt, hvor de boede, og bragte dem til Jerusalem for at fejre indvielsen med en glædesfest under takkesange og festsang til cymbler, harper og citere. v28  Så samledes sangerne både fra egnen omkring Jerusalem, fra netofatitternes landsbyer, v29  fra Bet-ha-Gilgal og fra Gebas og Azmavets marker, for sangerne havde bygget sig landsbyer i Jerusalems omegn. v30  Præsterne og levitterne rensede sig, og de rensede folket, portene og muren.

v31  Så lod jeg Judas stormænd stige op på muren og lod to store takkekor tage opstilling; det ene gik til højre på muren, hen imod Møgporten. v32  Bag dem gik Hoshaja og den ene halvdel af Judas stormænd v33  sammen med Azarja, Ezra, Meshullam, v34  Juda, Benjamin, Shemaja og Jirmeja. v35  Af præster med trompeter var der Zekarja, søn af Jonatan, søn af Shemaja, søn af Mattanja, søn af Mika, søn af Zakkur, søn af Asaf, v36  og hans brødre Shemaja, Azar'el, Milalaj, Gilalaj, Ma'aj, Netan'el, Juda og Hanani med gudsmanden Davids musikinstrumenter. Og Ezra, den skriftlærde, gik i spidsen for dem. v37  De gik hen over Kildeporten, og lige efter gik de op ad trapperne til Davidsbyen, ad opgangen på muren oven for Davids hus og hen til Vandporten mod øst.

v38  Det andet takkekor gik til venstre, og jeg gik bag det sammen med den anden halvdel af folkets stormænd, oven på muren over Ovntårnet til den brede mur, v39  hen over Efraimporten, Jeshana-porten, Fiskeporten, Hanan'el-tårnet og Mea-tårnet til Fåreporten, og de gjorde holdt ved Vagtporten.

v40  De to takkekor tog opstilling i Guds hus sammen med mig og halvdelen af fyrsterne v41  og præsterne Eljakim, Ma'aseja, Minjamin, Mika, Eljo'enaj, Zekarja og Hananja med trompeter; v42  desuden Ma'aseja, Shemaja, Eleazar, Uzzi, Johanan, Malkija, Elam og Ezer. Og sangerne opløftede røsten under ledelse af Jizrakja.

v43  Den dag bragte de store slagtofre og var glade, for Gud havde givet dem stor glæde; også kvinder og børn var glade. Jerusalems glæde kunne høres langt væk.

v44  Samme dag indsatte de mænd over kamrene til forrådene, afgifterne, førstegrøden og tienden, så man dér kunne samle de andele fra byernes marker, som præster og levitter efter loven skulle have, for Juda glædede sig over præsterne og levitterne, som forrettede tjeneste. v45  De varetog deres Guds vagttjeneste og tjenesten med renselsen. Det gjaldt også sangerne og portvagterne, sådan som David og hans søn Salomo havde befalet. v46  For på Davids tid var Asaf overhoved for sangerne og førte tilsyn med dem i lovsang og takkesang til Gud. v47  Og på Zerubbabels og Nehemias' tid afgav hele Israel de daglige andele til sangerne og portvagterne. De bragte helliggaver til levitterne, og levitterne bragte helliggaver til Arons sønner.

### Neh 13

#### Ordning af religiøse og sociale forhold

v1  Samme dag blev der læst op af Moses' bog for folket, og det viste sig, at der var skrevet i den, at ingen ammonit eller moabit nogen sinde måtte have adgang til Guds forsamling. v2  For de var ikke kommet israelitterne i møde med mad og drikke, og de havde lejet Bileam til at forbande dem, men vor Gud havde forvandlet forbandelsen til velsignelse. v3  Da de hørte loven, udskilte de derfor alle af blandet herkomst fra Israel.

v4  Tidligere havde præsten Eljashib, som var sat til at have opsyn med kamrene i vor Guds hus, og som var en slægtning til Tobija, v5  indrettet et stort kammer til Tobija, hvor man før havde anbragt afgrødeofrene, røgelsen og karrene samt tienden af korn, vin og olie, andelene til levitterne, sangerne og portvagterne og afgiften til præsterne. v6  Mens alt det skete, var jeg ikke i Jerusalem, for i babylonerkongen Artaxerxes' toogtredivte år var jeg rejst til kongen, og efter nogen tids forløb bad jeg kongen om lov til at rejse. v7  Da jeg kom til Jerusalem, blev jeg klar over det onde, Eljashib havde gjort for Tobijas skyld ved at indrette ham et kammer i forgårdene til Guds hus. v8  Jeg blev forbitret og kastede alle de ting, der tilhørte Tobijas hus, ud af kammeret. v9  Så gav jeg befaling til at rense kamrene, og jeg lagde alle karrene fra Guds hus, afgrødeofferet og røgelsen tilbage dér.

v10  Jeg fik at vide, at levitterne ikke havde fået deres andele, og at levitterne og sangerne, der gjorde tjeneste, var flygtet ud til hver sin jord. v11  Jeg gik derfor i rette med fyrsterne og sagde: »Hvorfor bliver Guds hus forsømt?« Jeg samlede dem og lod dem stille sig på deres pladser. v12  Så bragte hele Juda tienden af korn, vin og olie til forrådskamrene. v13  Jeg satte præsten Shelemja, skriveren Sadok og Pedaja fra levitterne til at føre tilsyn med forrådskamrene og til hjælp for dem Hanan, Zakkurs søn, Mattanjas sønnesøn; for de blev regnet for pålidelige, og det var deres opgave at fordele til deres brødre.

v14  Husk mig også for dette, min Gud, og glem ikke de fromme gerninger, jeg har gjort for min Guds hus og tjenesten dér!

v15  På den tid så jeg i Juda nogle folk, der på sabbatten trådte vinpersen og samlede korn og læssede det på æsler. Folk bragte også vin, druer, figner, ja, alle slags varer til Jerusalem på sabbatsdagen. Men jeg advarede dem mod at sælge deres fødevarer. v16  Også de folk fra Tyrus, der boede i Jerusalem, bragte fisk og alle slags varer og solgte dem på sabbatten til judæerne i byen. v17  Så gik jeg i rette med Judas fornemme og sagde til dem: »Hvad er det for en skændig handling, I begår! I vanhelliger jo sabbatsdagen! v18  Var det ikke sådan, jeres fædre gjorde, så vor Gud bragte hele denne store ulykke over os og over denne by? Og I forøger vreden mod Israel ved at vanhellige sabbatten!«

v19  Da det begyndte at skumre i Jerusalems byporte før sabbatten, befalede jeg, at portene skulle lukkes; og jeg befalede, at de ikke måtte åbnes før efter sabbatten. Og jeg stillede nogle af mine folk ved portene, så der ikke kunne bringes nogen varer ind på sabbatsdagen. v20  En gang imellem overnattede handelsmænd og forhandlere af alle slags varer uden for Jerusalem. v21  Jeg advarede dem og sagde: »Hvorfor overnatter I foran muren? Hvis I gør det igen, lægger jeg hånd på jer!« Fra da af kom de ikke mere på sabbatten. v22  Jeg befalede levitterne, at de skulle rense sig og komme og holde vagt i portene for at holde sabbatsdagen hellig.

Husk mig også for dette, min Gud, og vis mig barmhjertighed i din store godhed!

v23  På den tid så jeg også judæere, der havde giftet sig med ashdoditiske, ammonitiske og moabitiske kvinder. v24  Halvdelen af deres børn talte ashdoditisk eller et af de andre folks sprog og var ikke i stand til at tale judæisk. v25  Jeg gik i rette med dem, forbandede dem, og nogle af mændene slog jeg og rev dem i håret; jeg tog dem i ed ved Gud og sagde: »I må ikke give jeres døtre til deres sønner, og I må ikke tage deres døtre til jeres sønner eller jer selv. v26  Var det ikke på den måde, Israels konge Salomo syndede? I de mange folkeslag var der ikke en konge som han; han var elsket af sin Gud, og Gud gjorde ham til konge over hele Israel; men de fremmede kvinder fik selv ham til at synde. v27  Skal man nu også høre om jer, at I handler skændigt og er troløse mod vor Gud og gifter jer med fremmede kvinder?«

v28  En søn af Jojada, ypperstepræsten Eljashibs søn, var svigersøn til horonitten Sanballat; ham jog jeg bort fra mig. v29  Husk dem, min Gud, fordi de har gjort præsteskabet og præsternes og levitternes pagt uren!

v30  Jeg rensede dem for alt fremmed. Og jeg opstillede tjenesteregler for hver enkelt af præsterne og levitterne, hver efter sit arbejde, v31  og for leveringen af brænde til de fastsatte tidspunkter og for førstegrøderne.

Min Gud, regn mig det til gode!

------------------------------------------------------------------------

## Esters Bog

### Est 1

#### Perserkongen Ahasverus forstøder dronning Vashti

v1  På Ahasverus' tid – den Ahasverus, der var konge over 127 provinser fra Indien til Nubien – v2  dengang kong Ahasverus sad på sin kongetrone i borgen i Susa, v3  holdt han i sit tredje regeringsår et gilde for alle sine stormænd og hoffolk; Persiens og Mediens fornemste hærførere og provinsernes stormænd var til stede. v4  Han udstillede sin prægtige kongelige rigdom og sin storheds pomp og pragt i lang tid, 180 dage. v5  Da de dage var gået, holdt kongen et syvdages gilde på den åbne plads i slotsparken for alle, der befandt sig i borgen i Susa, fra den største til den mindste. v6  Fint vævet purpurblåt linned var med purpurrøde byssus-snore spændt ud over stænger af sølv og søjler af alabast; divaner af guld og sølv stod på en brolægning af jade, alabast, perlemor og marmor. v7  Der blev skænket op i guldbægre, og alle bægrene var forskellige, og efter kongens skik var der rigeligt af den kongelige vin. v8  Men der gjaldt den regel, at ingen måtte nødes til at drikke. Kongen havde nemlig indskærpet alle sine hushovmestre, at de skulle gøre, som hver enkelt ønskede. v9  Samtidig holdt dronning Vashti et gilde for kvinderne i kong Ahasverus' kongepalads.

v10  På den syvende dag, hvor kongen var kommet i stemning af vinen, befalede han Mehuman, Bizzeta, Harbona, Bigta, Abagta, Zetar og Karkas, de syv eunukker, der var kong Ahasverus' personlige tjenere, v11  at føre dronning Vashti, iført sit kongelige diadem, frem for kongen, så han kunne vise hendes skønhed frem for folkene og stormændene, for hun var meget smuk. v12  Men dronning Vashti nægtede at følge kongens befaling, som eunukkerne overbragte hende. Da blev kongen meget vred; harmen vældede op i ham, v13  og han rådspurgte vismændene, der var kyndige i at tyde tiderne. Kongens anliggender blev nemlig forelagt dem, der var kyndige i lov og ret; v14  og hans nærmeste rådgivere var Karshena, Shetar, Admata, Tarshish, Meres, Marsena og Memukan, Persiens og Mediens syv stormænd, som havde direkte adgang til kongen og var kongerigets mest fremtrædende mænd. v15  Kongen spurgte dem: »Hvad skal der ifølge loven ske med dronning Vashti, når hun ikke har adlydt befalingen fra kong Ahasverus, som eunukkerne overbragte hende?« v16  Da sagde Memukan henvendt til kongen og stormændene: »Det er ikke kun mod kongen, dronning Vashti har forbrudt sig, men også mod alle stormændene og alle folkene overalt i kong Ahasverus' provinser. v17  For rygtet om dronningen vil spredes blandt alle kvinderne og få dem til at ringeagte deres ægtemænd; man vil jo sige: Kong Ahasverus befalede, at dronning Vashti skulle føres frem for ham, men hun kom ikke! v18  Allerede i dag vil Persiens og Mediens fornemme damer, der har hørt rygtet om dronningen, omtale det for alle kongens stormænd, og så bliver der ringeagt og vrede! v19  Hvis det behager kongen, så lad der udgå en kongelig befaling, der skal indskrives i Persiens og Mediens love, så den ikke kan ophæves: Vashti må ikke længere træde frem for kong Ahasverus. Dronningeværdigheden skal kongen tildele en anden kvinde, der er bedre end hun. v20  Når den forordning, kongen har udstedt, bliver modtaget i hele hans rige – og det er stort – vil alle kvinder vise respekt for deres ægtemænd, fra den største til den mindste.«

v21  Det forslag syntes kongen og stormændene godt om, og kongen gjorde, som Memukan havde sagt. v22  Han sendte breve ud til alle kongens provinser, til hver enkelt provins med dens egen skrift og til hvert enkelt folk på dets eget sprog, om at enhver mand skulle være herre i sit eget hus og tale sit eget folks sprog.

### Est 2

#### Ester bliver dronning

v1  Nogen tid efter, da Ahasverus' vrede havde lagt sig, kom han til at tænke på, hvad Vashti havde gjort, og på den beslutning, der var truffet om hende. v2  Da foreslog de unge mænd, der var kongens tjenere, at man skulle finde unge, smukke jomfruer til kongen; v3  kongen skulle udpege folk i alle kongerigets provinser med den opgave at samle alle unge, smukke jomfruer i borgen i Susa, i haremet, der var under opsyn af kongens eunuk, haremsvogteren Hegaj, og lade dem gennemgå skønhedskuren. v4  Den pige, som kongen syntes om, skulle så være dronning i stedet for Vashti. Det forslag syntes kongen godt om, og han satte det i værk.

v5  Nu var der en jøde i borgen i Susa, der hed Mordokaj; han var søn af Jair, søn af Shim'i, søn af benjaminitten Kish, v6  som var ført bort fra Jerusalem sammen med de andre landflygtige, der var blevet ført bort, dengang babylonerkongen Nebukadnesar førte Judas konge Jekonja i eksil. v7  Han var formynder for sin farbrors datter Hadassa, den samme som Ester, for hun havde hverken far eller mor. Pigen var smuk og så dejlig ud. Da hendes far og mor døde, havde Mordokaj taget hende til sig som sin datter.

v8  Da nu kongens ord og lov var blevet modtaget, og mange unge piger blev samlet i borgen i Susa under opsyn af Hegaj, blev også Ester hentet til kongens palads og kom under opsyn af haremsvogteren Hegaj. v9  Han syntes godt om pigen, og hun vandt hans velvilje. Han sørgede straks for hendes skønhedskur og forplejning og for, at der blev udvalgt syv piger til hende fra kongens palads; så flyttede han hende og hendes syv piger til den bedste del af haremet. v10  Ester havde ikke fortalt, hvilket folk og hvilken slægt hun tilhørte, for Mordokaj havde sagt til hende, at hun ikke måtte fortælle det. v11  Men hver eneste dag gik Mordokaj frem og tilbage foran haremsgården for at få at vide, hvordan Ester havde det, og hvad der skete med hende.

v12  Pigerne skulle efter tur gå ind til kong Ahasverus, efter at de i de tolv måneder, skønhedskuren tog, var blevet behandlet efter forordningen for kvinder, seks måneder med myrrasalve og seks måneder med balsamstoffer og andre skønhedsmidler for kvinder. v13  Når en pige derefter skulle til kongen, fik hun alt det, hun bad om, med sig fra haremet til kongens palads. v14  Hun kom om aftenen, og om morgenen vendte hun tilbage til det andet harem, der var under opsyn af kongens eunuk Sha'ashgaz, der vogtede medhustruerne; hun kom ikke mere til kongen, medmindre kongen fik lyst til hende og hun udtrykkeligt blev tilkaldt. v15  Da turen kom til Ester, datter af Abikajil, som var farbror til Mordokaj, der havde taget hende til sig som sin datter, og hun skulle ind til kongen, ønskede hun ikke at tage andet med, end det, kongens eunuk, haremsvogteren Hegaj, foreslog hende. Ester vandt yndest hos alle, der så hende.

v16  I den tiende måned, måneden tebet, i kong Ahasverus' syvende regeringsår, blev Ester hentet til kongen i det kongelige palads. v17  Kongen blev mere forelsket i Ester end i nogen af de andre kvinder, og hun vandt større yndest og velvilje hos ham end nogen af de andre jomfruer. Han satte det kongelige diadem på hendes hoved og gjorde hende til dronning i stedet for Vashti. v18  Kongen holdt nu et stort gilde for alle sine stormænd og hoffolk til ære for Ester, og han gav provinserne skattelettelser og uddelte gaver efter kongens skik. v19  Men jomfruerne blev samlet i det andet harem.

Mordokaj sad i kongens port, v20  og som Mordokaj havde pålagt Ester, havde hun ikke fortalt, hvilken slægt og hvilket folk hun tilhørte; Ester rettede sig efter Mordokajs påbud, ligesom dengang han endnu var hendes formynder.

v21  I de dage, mens Mordokaj sad i kongens port, blev Bigtan og Teresh, to af kongens eunukker, der hørte til dørvogterne, vrede på kong Ahasverus og søgte en lejlighed til at lægge hånd på ham. v22  Men Mordokaj fik nys om sagen; han fortalte det til dronning Ester, og Ester sagde det videre til kongen, idet hun nævnte Mordokaj. v23  Sagen blev undersøgt og opklaret, og de to blev hængt i en galge. Det blev i kongens nærvær skrevet ned i krøniken.

### Est 3

#### Hamans plan om at lade jøderne tilintetgøre

v1  Nogen tid efter ophøjede kong Ahasverus agagitten Haman, Hammedatas søn. Han forfremmede ham og gav ham en stilling over alle sine stormænd. v2  Og alle kongens hoffolk, som var i kongens port, kastede sig på knæ for Haman, for det havde kongen befalet; men Mordokaj kastede sig ikke på knæ. v3  Kongens hoffolk, som var i kongens port, sagde da til Mordokaj: »Hvorfor overtræder du kongens befaling?« v4  Da de nu dag efter dag sagde sådan til ham, uden at han hørte på dem, fortalte de det til Haman for at se, om Mordokajs optræden ville blive godtaget; han havde nemlig fortalt dem, at han var jøde. v5  Da Haman hørte, at Mordokaj ikke ville kaste sig på knæ for ham, blev han fyldt af vrede. v6  Men han ville ikke nøjes med at lægge hånd på Mordokaj alene; de havde fortalt ham, hvilket folk Mordokaj tilhørte, og derfor ville Haman udrydde alle jøder, Mordokajs folk, i hele Ahasverus' kongerige. v7  I den første måned, måneden nisan, i kong Ahasverus' tolvte regeringsår, kastede man i Hamans nærvær pur, det vil sige lod, mellem de enkelte dage og måneder, og loddet faldt på den tolvte måned, måneden adar.

v8  Haman sagde da til kong Ahasverus: »Der findes et folk, der lever spredt og isoleret blandt folkene i alle provinserne i dit kongerige. Deres love er forskellige fra alle andre folks, og kongens love følger de ikke; det skulle kongen ikke tillade dem. v9  Hvis det behager kongen, så lad der blive givet skriftlig ordre til, at de skal tilintetgøres, så vil jeg gennem embedsmændene kunne skaffe 10.000 talenter sølv til kongens skatkammer.« v10  Da tog kongen sin signetring af og overdrog den til agagitten Haman, Hammedatas søn, jødernes fjende. v11  Og kongen sagde til Haman: »Pengene overlades til dig, og med folket kan du gøre, hvad du vil.«

v12  I den første måned, på den trettende dag i måneden, blev kongens skrivere kaldt sammen, og der blev skrevet til kongens satrapper og til statholderne i hver enkelt provins og til stormændene i hvert enkelt folk, til hver enkelt provins med dens egen skrift og til hvert enkelt folk på dets eget sprog, ganske som Haman havde befalet. Det blev skrevet i kong Ahasverus' navn og forseglet med kongens signetring. v13  Med ilbud blev der sendt breve ud til alle kongens provinser med besked om at udrydde, dræbe og tilintetgøre alle jøder, både unge og gamle, kvinder og børn, på én og samme dag, den trettende dag i den tolvte måned, måneden adar, og om at røve og plyndre. v14  En afskrift af denne skrivelse skulle udfærdiges som forordning i hver enkelt provins og offentliggøres for alle folkene, så de kunne være parat til den dag. v15  På kongens befaling skyndte ilbudene sig af sted, da forordningen var blevet udstedt i borgen i Susa. Kongen og Haman satte sig til at drikke; men byen Susa blev forfærdet.

### Est 4

#### Mordokajs forhandling med Ester

v1  Da Mordokaj fik at vide, hvad der var sket, flængede han sine klæder; han klædte sig i sæk og aske, gik rundt i byen og skreg højt og bittert. v2  Han standsede foran kongens port, for det var ikke tilladt nogen, der var klædt i sæk, at komme i kongens port. v3  Og i hver enkelt provins, hvor kongens ord og lov var nået frem, blev der stor sorg blandt jøderne med faste, gråd og klage; mange lå i sæk og aske.

v4  Da Esters piger og hendes eunukker kom og fortalte hende dette, blev dronningen skrækslagen. Hun sendte Mordokaj klæder, som han skulle tage på i stedet for sørgedragten; men han ville ikke tage imod dem. v5  Ester tilkaldte da Hatak, en af kongens eunukker, som han havde sat i hendes tjeneste; hun gav ham besked om at gå til Mordokaj for at få at vide hvordan og hvorfor. v6  Hatak gik til Mordokaj på byens torv foran kongens port. v7  Mordokaj fortalte ham nu alt, hvad der var sket. Han nævnte den nøjagtige sum penge, som Haman havde lovet at skaffe til kongens skatkammer ved at tilintetgøre jøderne, v8  og han gav ham en afskrift af den skrivelse, der var blevet udfærdiget som forordning i Susa om deres udryddelse, så han kunne vise Ester den og fortælle hende det hele. Han skulle pålægge hende at gå til kongen for at bede ham om nåde og gå i forbøn for sit folk. v9  Hatak kom tilbage og fortalte Ester, hvad Mordokaj havde sagt, v10  men Ester gav Hatak besked om at sige til Mordokaj: v11  »Alle kongens hoffolk og alle folkeslag i kongens provinser ved, at for enhver mand eller kvinde, som uindbudt kommer til kongen i den indre gård, gælder kun én lov: døden! Kun hvis kongen rækker sit guldscepter ud mod ham, skal han beholde livet. Men nu er jeg i tredive dage ikke blevet indbudt til kongen!«

v12  De fortalte Mordokaj, hvad Ester havde sagt, v13  men Mordokaj sendte Ester dette svar: »Bild dig ikke ind, at du som den eneste af jøderne kan redde livet, fordi du er i kongens palads. v14  For hvis du virkelig tier i denne situation, vil der komme hjælp og redning til jøderne andetstedsfra; men du og dit fædrenehus vil gå til grunde. Og hvem ved, om det ikke var med henblik på en situation som denne, du opnåede kongelig værdighed?« v15  Ester sendte da Mordokaj dette svar: v16  »Gå hen og sammenkald alle jøder, der befinder sig i Susa, så I kan faste for min skyld; I må hverken spise eller drikke nat eller dag i tre døgn; på samme måde vil også jeg og mine piger faste. Derefter vil jeg gå til kongen, selv om det er mod loven. Skal jeg dø, så lad mig dø!« v17  Så gik Mordokaj hen og gjorde, ganske som Ester havde pålagt ham.

### Est 5

#### Haman ønsker Mordokaj henrettet

v1  Den tredje dag iførte Ester sig sit kongelige skrud og stillede sig op i den indre gård foran kongens palads. Kongen sad på sin kongetrone i det kongelige palads lige ud for indgangen til paladset. v2  Da kongen nu så dronning Ester stå ude i gården, fandt hun nåde for hans øjne. Kongen rakte sit guldscepter, som han havde i hånden, ud mod Ester, og hun trådte nærmere og berørte spidsen af scepteret. v3  Så sagde kongen til hende: »Hvad vil du, dronning Ester? Hvad er dit ønske? Om det så er halvdelen af kongeriget, skal du få det!« v4  Men Ester sagde: »Hvis det behager kongen, vil kongen i dag, sammen med Haman, komme til det gilde, jeg har beredt for ham.« v5  Kongen sagde: »Send straks bud efter Haman, så det kan blive, som Ester har sagt.«

Kongen og Haman kom nu til gildet, som Ester havde beredt. v6  Mens de sad og drak vin, sagde kongen til Ester: »Hvad er din bøn? Den skal blive hørt! Hvad er dit ønske? Det skal blive opfyldt, om det så er halvdelen af kongeriget!«. v7  Ester svarede: »Min bøn og mit ønske? v8  Hvis jeg har fundet nåde for kongens øjne, og hvis det behager kongen at høre min bøn og opfylde mit ønske, skal kongen og Haman komme til det gilde, jeg bereder for dem. Så vil jeg i morgen gøre, som kongen har sagt.«

v9  Den dag gik Haman glad og fornøjet derfra. Men da han så Mordokaj i kongens port, og Mordokaj ikke rejste sig for ham og ikke viste tegn på ærbødighed, blev han fyldt af vrede mod Mordokaj. v10  Men Haman beherskede sig og gik hjem, og dér sendte han bud efter sine venner og sin hustru Zeresh. v11  Og Haman fortalte dem om sin prægtige rigdom og sine mange sønner og om, hvordan kongen havde ophøjet ham på alle måder og forfremmet ham over stormændene og kongens hoffolk. v12  Og Haman sagde: »Til det gilde, som dronning Ester beredte, lod hun heller ikke andre end mig ledsage kongen; også i morgen er jeg indbudt til hende sammen med kongen. v13  Men alt det er mig ikke nok, så længe jeg må se denne jøde Mordokaj sidde i kongens port.« v14  Da sagde hans hustru Zeresh og alle hans venner til ham: »Få lavet en halvtreds alen høj galge, og sig så i morgen til kongen, at Mordokaj skal hænges i den! Så kan du gå glad til gilde med kongen.« Dette forslag syntes Haman godt om, og han fik galgen lavet.

### Est 6

#### Mordokajs ophøjelse

v1  Samme nat kunne kongen ikke sove. Han gav da ordre til at hente krøniken over mindeværdige begivenheder, og man læste op for kongen. v2  Det viste sig, at der var skrevet om, at Mordokaj havde fortalt, hvordan Bigtan og Teresh, to af kongens eunukker, der hørte til dørvogterne, havde søgt en lejlighed til at lægge hånd på kong Ahasverus. v3  Kongen spurgte: »Hvilken hæder og ære blev der vist Mordokaj til gengæld?« Men de unge mænd, der var kongens tjenere, svarede: »Der blev ikke gjort noget for ham!« v4  Kongen sagde da: »Hvem er ude i gården?« Haman var netop kommet ind i den ydre gård til kongens palads for at bede kongen om, at Mordokaj måtte blive hængt i den galge, han havde rejst til ham. v5  Kongens unge mænd svarede: »Det er Haman, der står ude i gården,« og kongen sagde: »Lad ham komme ind«. v6  Haman kom så ind, og kongen spurgte ham: »Hvad bør der gøres for en mand, som kongen ønsker at hædre?« Haman tænkte: »Hvem andre end mig kan kongen ønske at hædre?« v7  Og Haman svarede kongen: »Den mand, som kongen ønsker at hædre, v8  skal man bringe en kongelig dragt, som kongen selv har haft på, og en hest, som kongen selv har redet, og som har båret kongeligt diadem på hovedet. v9  Dragten og hesten skal man overdrage til en af kongens fornemste stormænd, og så skal den mand, som kongen ønsker at hædre, iføres dragten. Man skal føre ham til hest over byens torv, og foran ham skal man råbe: Se, hvad der sker den mand, som kongen ønsker at hædre!« v10  Så sagde kongen til Haman: »Skynd dig at tage dragten og hesten, og gør, som du har sagt, med jøden Mordokaj, der sidder i kongens port; du må ikke undlade noget af det, du har sagt.« v11  Haman tog dragten og hesten; han iførte Mordokaj dragten, førte ham til hest over byens torv og råbte foran ham: »Se, hvad der sker den mand, som kongen ønsker at hædre!«

v12  Derpå vendte Mordokaj tilbage til kongens port, mens Haman skyndte sig hjem i sorg og med tilhyllet hoved. v13  Haman fortalte sin hustru Zeresh og alle sine venner alt, hvad der var sket, og hans vismænd og hans hustru Zeresh sagde til ham: »Dette er begyndelsen til, at du kommer til at ligge under for Mordokaj; hvis han er af jødisk herkomst, kan du ikke stå dig imod ham, men vil komme til at ligge helt under for ham!«

v14  Mens de sad og talte med ham, kom kongens eunukker og førte straks Haman til det gilde, Ester havde beredt.

### Est 7

#### Kongen og Haman til gilde hos Ester

v1  Kongen og Haman kom nu for at drikke hos dronning Ester. v2  Også på denne anden dag, mens de sad og drak vin, sagde kongen til Ester: »Hvad er din bøn, dronning Ester? Den skal blive hørt! Hvad er dit ønske? Det skal blive opfyldt, om det så er halvdelen af kongeriget!« v3  Dronning Ester svarede: »Hvis jeg har fundet nåde for dine øjne, konge, og hvis det behager kongen, så giv mig mit liv; det er min bøn! Og giv mig mit folk; det er mit ønske! v4  For jeg og mit folk er solgt til at blive udryddet, dræbt og tilintetgjort. Var det så blot som trælle og trælkvinder, vi var solgt, havde jeg tiet; for den ulykke havde ikke været noget at ulejlige kongen med!« v5  Da sagde kong Ahasverus til dronning Ester: »Hvem er han, og hvor er han, som er kommet på den tanke at gøre det?« v6  Ester svarede: »En fjende og modstander, den onde Haman dér!« Da blev Haman grebet af rædsel for kongen og dronningen. v7  Kongen rejste sig i vrede fra vingildet og gik ud i slotsparken, mens Haman blev stående for at bede for sit liv hos dronning Ester, for han indså, at kongen var besluttet på hans ulykke. v8  Da kongen kom tilbage fra slotsparken til huset, hvor vingildet blev holdt, lå Haman hen over divanen, hvor Ester lå. Da sagde kongen: »Vil han oven i købet forgribe sig på dronningen her i huset, hvor jeg er til stede?« Da kongen havde udtalt dette ord, tilhyllede man Hamans ansigt.

v9  Så sagde Harbona, en af eunukkerne, henvendt til kongen: »Se, den galge, som Haman har lavet til Mordokaj, hvis ord blev til lykke for kongen, den står ved Hamans hus, halvtreds alen høj.« Da sagde kongen: »Hæng ham i den!« v10  Så hængte de Haman i den galge, han havde rejst til Mordokaj, og kongens vrede lagde sig.

### Est 8

#### Jødernes redning

v1  Samme dag gav kong Ahasverus jødernes fjende Hamans hus til dronning Ester. Og Mordokaj fik foretræde for kongen, for Ester havde fortalt, hvordan han var i familie med hende. v2  Kongen tog sin signetring, som han havde frataget Haman, og overdrog den til Mordokaj. Og Ester satte Mordokaj over Hamans hus.

v3  Så henvendte Ester sig endnu en gang til kongen; hun kastede sig for hans fødder, græd og bønfaldt ham om at afvende den onde plan, som agagitten Haman havde lagt mod jøderne. v4  Kongen rakte sit guldscepter ud mod Ester, og hun rejste sig, trådte frem for kongen v5  og sagde: »Hvis det behager kongen, og hvis jeg har fundet nåde for hans øjne, og hvis kongen finder det rimeligt, og han synes om mig, så lad der udgå en skrivelse, der tilbagekalder de breve, som agagitten Haman, Hammedatas søn, skrev, da han planlagde at tilintetgøre jøderne i alle kongens provinser. v6  For hvordan skulle jeg kunne bære at se den ulykke ramme mit folk, og hvordan skulle jeg kunne se på tilintetgørelsen af min slægt?« v7  Kong Ahasverus sagde til dronning Ester og til jøden Mordokaj: »Hamans hus har jeg givet Ester, og han selv er blevet hængt i en galge, fordi han ville lægge hånd på jøderne. v8  Nu skal I skrive, hvad I vil angående jøderne, i kongens navn og forsegle det med kongens signetring. For en skrivelse, der er skrevet i kongens navn og forseglet med kongens signetring, kan ikke tilbagekaldes.«

v9  Straks blev kongens skrivere kaldt sammen; det var den tredje måned, måneden sivan, på den treogtyvende dag i måneden. Ganske som Mordokaj befalede, blev der skrevet til jøderne og til satrapperne, statholderne og provinsernes stormænd, lige fra Indien til Nubien, i alt 127 provinser, til hver enkelt provins med dens egen skrift og til hvert enkelt folk på dets eget sprog, også til jøderne med deres skrift og på deres sprog. v10  Han skrev i kong Ahasverus' navn og forseglede brevene med kongens signetring og sendte dem ud med beredne ilbud, kongelige postryttere, på væddeløbsheste. v11  Der stod: »Kongen har tilladt jøderne i hver enkelt by at samles og forsvare deres liv. Enhver bevæbnet skare fra et folk eller en provins, som angriber dem, må de udrydde, dræbe og tilintetgøre, også kvinder og børn. Og de må røve og plyndre v12  på én og samme dag i alle kong Ahasverus' provinser, den trettende dag i den tolvte måned, måneden adar.« v13  En afskrift af denne skrivelse skulle udfærdiges som forordning i hver enkelt provins og offentliggøres for alle folkene, så jøderne kunne være parat til at tage hævn over deres fjender på denne dag. v14  På kongens befaling skyndte ilbudene, de kongelige postryttere, sig af sted, da forordningen var blevet udstedt i borgen i Susa.

v15  Mordokaj forlod kongen iført en kongelig dragt af purpurblåt linned, en stor guldkrone og en kappe af purpurrødt byssus; og byen Susa jublede og glædede sig. v16  Blandt jøderne var der lys og glæde, fryd og pragt. v17  Og i hver enkelt provins og i hver enkelt by, hvor kongens ord og lov var nået frem, blev der glæde og fryd blandt jøderne, gilde og fest. Og mange af landets folk gik over til jødedommen, for de var grebet af rædsel for jøderne.

### Est 9

#### Jødernes hævn

v1  I den tolvte måned, måneden adar, på den trettende dag i måneden, da kongens ord og lov skulle føres ud i livet, den dag da jødernes fjender havde håbet at få magten over dem, skete det modsatte: Jøderne fik magten over deres modstandere. v2  I alle kong Ahasverus' provinser samledes jøderne i deres byer for at lægge hånd på dem, der ville dem noget ondt. Og ingen kunne holde stand mod jøderne, for alle folkene var grebet af rædsel for dem. v3  Og alle provinsernes stormænd, satrapperne, statholderne og kongens embedsmænd støttede jøderne, for de var grebet af rædsel for Mordokaj. v4  For Mordokaj var blevet en stor mand i kongens palads, og hans ry var nået ud i alle provinserne; og Mordokaj blev mægtigere og mægtigere.

v5  Jøderne slog alle deres fjender med sværd og drab og tilintetgørelse, og de behandlede deres modstandere efter forgodtbefindende. v6  I borgen i Susa dræbte og tilintetgjorde jøderne fem hundrede mand. v7  Også Parshandata, Dalfon, Aspata, v8  Porata, Adalja, Aridata, v9  Parmashta, Arisaj, Aridaj og Vajzata, v10  de ti sønner af jødernes fjende Haman, Hammedatas søn, dræbte de; men de lagde ikke hånd på byttet.

v11  Samme dag blev kongen gjort bekendt med antallet af dræbte i borgen i Susa, v12  og han sagde til dronning Ester: »I borgen i Susa har jøderne dræbt og tilintetgjort fem hundrede mand samt Hamans ti sønner; hvad har de så ikke gjort i de øvrige af kongens provinser? Men hvad er din bøn? Den skal blive hørt! Hvad er yderligere dit ønske? Det skal blive opfyldt!« v13  Da svarede Ester: »Hvis det behager kongen, så lad jøderne i Susa få tilladelse til også i morgen at handle efter den lov, der gælder for i dag; og Hamans ti sønner skal man hænge op i galgen.« v14  Kongen sagde, at det skulle ske; der blev udstedt en forordning i Susa, og Hamans ti sønner hængte man op. v15  Jøderne i Susa samledes også på den fjortende dag i måneden adar og dræbte tre hundrede mand i Susa; men de lagde ikke hånd på byttet. v16  Den trettende dag i måneden adar samledes de øvrige jøder i kongens provinser og forsvarede deres liv; de fik fred for deres fjender, og de dræbte 75.000 af deres modstandere; men de lagde ikke hånd på byttet. v17  Den fjortende dag i måneden hvilede de ud og gjorde den til en dag med fest og glæde. v18  Jøderne i Susa samledes på den trettende og fjortende dag i måneden, og de hvilede ud på den femtende dag og gjorde den til en dag med fest og glæde. v19  Blandt jøderne på landet, dem der bor i landsbyerne, er det derfor den fjortende dag i måneden adar, som de fejrer med glæde, gilde og fest og med at sende hinanden madvarer.

#### Purimfesten

v20  Mordokaj skrev disse begivenheder ned og sendte breve til jøderne i alle kong Ahasverus' provinser, nære og fjerne, v21  for at forpligte dem på at fejre den fjortende og femtende dag i måneden adar år efter år v22  til minde om de dage, da jøderne fik fred for deres fjender, og om den måned, da deres klage blev vendt til glæde og deres sorg til fest; de skulle fejre dem med fest og glæde og med at sende hinanden madvarer og give gaver til de fattige. v23  Hvad de havde gjort for første gang, og hvad Mordokaj havde skrevet til dem om, antog jøderne da som en fast skik.

v24  Agagitten Haman, Hammedatas søn, alle jøders fjende, havde planlagt at tilintetgøre dem, og han havde kastet pur, det vil sige lod, for at udrydde og tilintetgøre dem. v25  Men da kongen var blevet gjort bekendt med dette, havde han skriftligt befalet, at Hamans onde plan mod jøderne skulle falde tilbage på ham selv, og at han og hans sønner skulle hænges i en galge. v26  Derfor kalder man disse dage for purim efter ordet pur. På grund af indholdet i dette brev og på grund af alt, hvad de havde oplevet, og alt, hvad der var tilstødt dem, v27  forpligtede jøderne sig selv og deres efterkommere og alle, der sluttede sig til dem, på at fejre disse to dage efter forskriften og til fastsat tid år efter år, som en fast skik, der ikke måtte overtrædes. v28  Disse dage skulle mindes og fejres, slægt efter slægt, i hver familie, i hver provins og i hver by. Disse purimsdage måtte aldrig forsømmes blandt jøderne, og de måtte aldrig gå i glemme blandt efterkommerne.

v29  Dronning Ester, Abikajils datter, og jøden Mordokaj udfærdigede en officiel skrivelse for at stadfæste dette andet brev om purim. v30  Og til alle jøderne i de 127 provinser i Ahasverus' kongerige sendte han breve med ønske om fred og tryghed v31  for at stadfæste disse purimsdage til den fastsatte tid, som jøden Mordokaj og dronning Ester havde forpligtet dem på, og som de havde forpligtet sig selv og deres efterkommere på, med forskrifter om faste og klage. v32  Esters befaling stadfæstede disse forskrifter om purim, og det blev skrevet ned i en bog.

### Est 10

#### Mordokajs anseelse

v1  Kong Ahasverus pålagde landet og havets fjerne øer skat. v2  Og alle hans offentligt kendte bedrifter og heltegerninger såvel som den nøjagtige beretning om Mordokajs storhed, hvortil kongen havde ophøjet ham, står jo i Mediens og Persiens Kongers Krønike. v3  For jøden Mordokaj var nummer to efter kong Ahasverus; han var en stor mand blandt jøderne og elsket af alle sine landsmænd. Han tilstræbte lykke for sit folk og talte til gavn for hele efterslægten.
